Аҵакы
© 2016 Watch Tower Bible and Tract Society of Pennsylvania
Еиӷьхозма адунеи , ауаа зегь ари абиблиатә принцип иқәныҟәозҭгьы ?
« Ҳарҭ . . . иҟаҳҵо зегьы гәык-ԥсык ала , иаша-ҵабыргла иҟаҳҵоит » ( Ауриацәа рахь 13 : 18 ) .
Ари аброшиураҿы иануп аиашара ҳаԥсҭазаара ишаныруа . Аиашара .
Ицахьоума уи амода ?
3
Аиашамра шаҳныруа 4
Иашарыла анхара заԥсоу 6
Абиблиа аԥсҭазаара аԥсахуеит
Исыҭ шықәсызаҵәык акәзаргьы иҭынчу аԥсҭазаара 8
Ижәдыруама шәара ?
10
Ашәарҭара ацәанырра ҳаиааир шҳалшо 11
Ажәытәтәи аҟәыӷара иахьатәи аԥсҭазааразы
Шәазымхьаалан 15
Иаҳәозеи Абиблиа ?
16
АЦӘА́ АҞЫНТӘ ИААГОУ АТЕМА | ИАԤСОУМА ИАШАРЫЛА АНХАРА ?
Хитоси Иапониа ауаа аусурҭа ахьырзырыԥшаауа аҭыԥ аҿы аҳасабеилыргаҩыс аус иуан .
Афинанстә ҳасабырба ангәарҭоз , аусура аиҳабы Хитоси иеиҳәеит хыԥхьаӡарақәак ииашамкәа ианиҵарц .
Аха Хитоси иҳәеит амцҳәара иламыс ишаҵанамкуа .
Иара ус ҟаимҵар аусура дшамырхуа иарҳәеит , нас дагьамырхит . Мызқәак ҵит .
Хитоси даара игәнигон аусурҭа ахьизымԥшаауаз .
Зны усурак аҿы дрыдыркыларц данрацәажәоз , иара иҳәеит аусураҿы амцҳәара дшақәшаҳаҭымхо .
Уа дзацәажәоз ус иҳәеит : « Шәара шәхәыцшьа аилкаара цәгьоуп ! »
Хитоси иҩызцәеи иуацәеи игәазҭарҵон игәаанагара имԥсахырц , аха иара алак-ҩакра далагеит .
Уи иҳәеит : « Иҟасҵара сыздырам , иаԥсоума иаразнак иаартны аҳәара сыгәрахаҵара аӡбахә ? » .
Илахьеиқәҵагоуп , аха Хитоси ихҭыс иаанарԥшуеит аиашаҳәара хара уагом ҳәа зыԥхьаӡо ауаа шыҟоу .
Иаҳҳәап , шьоукы ирыԥхьаӡоит аусураҿы уи иуԥырхагоу ак ауп ҳәа .
« Сара еснагь исықәшәоит амц зҳәо ауаа , — лҳәеит Аладатәи Африка аус зуа ԥҳәыск , — зны-зынла дара реиԥш схы мҩаԥызгап ҳәа ахәыцра салагоит » .
Иахьа даара ирацәоуп амц зҳәо ауаа .
Амхерст иҟоу Массачусетстәи ауниверситет аҿы аус зуа апсихолог Роберт Фельдман шықәсқәак раԥхьа имҩаԥигоз аҭҵаарақәа иаадырԥшит 60 процент зықәра наӡахьо ауаа жәа-минуҭк рахь знык , ма еиҳаны амц шырҳәо .
« Имҩаԥгаз аҭҵаара иаҳнарбаз даара иџьоушьартә иҟан , — иҳәеит Фельдман . — Ҳара ҳгәы иаанагомызт амцҳәара убриаҟара ауаа ирылаҵәоуп ҳәа » .
Уамашәа иубаратәы иҟоуп : аӡәырҩы ауаа дара аныржьо рцәымӷуп , аха рхаҭа егьырҭ ауаа ржьоит .
Избан амцҳәара , аӷьычра , насгьы егьырҭ аус бааԥсқәа иахьа абас ауаа изрылаҵәо ?
Ишԥарныруеи аиашамра ауаа зегь адунеи аҿы ?
Аха еиҳарак ихадоу , ҳхы шԥацәаҳахьчари ҳара аиашамра ?
АЦӘА́ АҞЫНТӘ ИААГОУ АТЕМА | ИАԤСОУМА ИАШАРЫЛА АНХАРА ?
« Аԥсҭазаараҿы имариам аҭагылазаашьақәа ҟалар алшоит , урҭ рыӡбараҿы зны-зынла амцҳәара уцхраауеит » ( Саманта , Аладатәи Африка ) .
Шәрықәшаҳаҭума шәара арҭ ажәақәа ?
Саманта леиԥш , ҳаргьы аамҭа-аамҭала имариам аҭагылазаашьақәа ҳрықәшәоит .
Убасҟан ҳхы шымҩаԥаҳго иаанарԥшуеит ҳаԥсҭазаараҿы еиҳа зыхә ҳшьо .
Иаҳҳәап , ҳрепутациа ахьчара ҳара ҳзы зегь реиҳа ихадазар , усҟан ҳгәы иаанагар алшоит уи анагӡараҿы амцҳәара ҳацхраауеит ҳәа .
Аха аиаша анаатлак , уи алҵшәа бааԥсқәа аанагар алшоит .
Ауаа реизыҟазаашьақәа рҿы агәреибагара даара ихадоуп .
Ҩыџьа ауаа агәреибагара анрыбжьо , усҟан дара реиҩызара абаагәара еиԥшхоит .
Аха агәреибагара иаразнак ицәырҵуам .
Ауаа агәреибагара рыбжьалоит аамҭа анеицырхырго , аиаша анеибырҳәо , насгьы рхатә феида ианашьҭам .
Аха мцык азы рџьабаа зегь аӡы иагар алшоит .
Агәреибагара анырцәыӡлак , уи аиҭашьақәыргылара даара иуадаҩхоит .
Шәижьахьома шәара зныкыр аҩыза гәакьа ҳәа ишәыԥхьаӡоз ауаҩы ?
Ааи акәзар , иарбан цәаныррақәоу уи ишәызцәырнагаз ?
Ҳәарада , уи шәгәы шәнархьит , насгьы шәырҭиизшәа шәхы жәбон .
Шәцәаныррақәа еилкаауп .
Ииашаҵәҟьаны , уи аҩыза аҭагылазаашьаҿы иуцәыӡыр алшоит ибзиоу аизыҟазаашьақәа зырӷәӷәо агәреибагара .
Калифорниатәи ауниверситет аҿы аус зуа аекономика апрофессор Роберт Иннес имҩаԥигаз аҭҵаарақәа иаадырԥшит « аиашамра аҿкы ишаҩызоу » .
Уи иаҿурԥшыр ҟалоит авирус — амц зҳәо ауаа заҟа лассы-лассы урацәажәо , убриаҟара еиҳахоит уи « авирус акра » ашәарҭара .
Иҟаҵатәузеи , ари ацәҟьа ҳаҿамшәарц азы ?
Уи аҿы иҳацхраауеит Абиблиа .
Шәааи ҳарзааҭгылап абиблиатә принципқәак .
ИЗАКӘЫЗЕИ УИ ?
Аиаша адырра азин змоу аӡәы ииашам аинформациа изнагара .
Амцҳәарахь иаҵанакуеит аӡәы ирҩашьаразы афактқәа реицакра , егьырҭ ржьаразы ихадоу аинформациа аҵәахра , насгьы ауаа агәаанагара бзиа рзынхарц азы аҵабырг иҟам-иным ала арԥшӡара .
ИАҲӘОЗЕИ АБИБЛИА ?
« Иегова ауаҩы гьангьаш дицәымӷуп , зыламыс цқьоу рыгәра игоит » ( Ажәамаанақәа [ Притчи ] 3 : 32 ) .
« Убри аҟнытә амцҳәара мап ацәкны доусы иуԥну , иузааигәоу иаша-ҵабыргла уиацәажәа » ( Ефесаа рахь 4 : 25 ) .
ИЗАКӘЫЗЕИ УИ ?
Ишымцу дырны , аӡәы ихьӡ зырцәгьо аинформациа аларҵәара ауп .
ИАҲӘОЗЕИ АБИБЛИА ?
« Ацәгьаршҩы аҳәоуеиқәымшәара ааигоит , аӡәы ацәгьа изызҳәо аҩызцәа гәакьақәа еилихуеит » ( Ажәамаанақәа [ Притчи ] 16 : 28 ) .
« Амҿы ахьыҟам амца ыцәоит , аӡәы ацәгьа изызҳәо даныҟам , аимак аангылоит » ( Ажәамаанақәа [ Притчи ] 26 : 20 ) .
ИЗАКӘЫЗЕИ УИ ?
Аӡәы иԥара , ма имал мцҳәарала ицәгара .
ИАҲӘОЗЕИ АБИБЛИА ?
« Думжьан зҭагылазаашьа цәгьоу , игәаҟу , қьырала аус зуа ауаҩы » ( Ҩынтәзакәан [ Второзаконие ] 24 : 14 , 15 ) .
« Иӷару дызжьо уи ауаҩы Дызшаз дирџьоит , игәаҟу ауаҩы изыразу Иара дҳареикуеит » ( Ажәамаанақәа [ Притчи ] 14 : 31 ) .
ИЗАКӘЫЗЕИ УИ ?
Аӡәы атәым мал анитәитәуа .
ИАҲӘОЗЕИ АБИБЛИА ?
« Аӷьычра иаҿу — узҿу уаҟәыҵ , ухатә џьабаала ухы ныҟәгала , агәаҟцәа , ананамгацәа урыцхраала » ( Ефесаа рахь 4 : 28 ) .
« Шәгәышәҽаныз , шәхы шәымжьаразы . . .
Убас аӷьычцәа , аԥсы қым-қымцәа — аҵарҭышагацәа , аҩыжәцәа , абызхәаԥсақәа , амҵарсцәа — Анцәа Иԥсҳара роураны иҟам » ( 1 Коринфаа рахь 6 : 9 , 10 ) .
АЦӘА́ АҞЫНТӘ ИААГОУ АТЕМА | ИАԤСОУМА ИАШАРЫЛА АНХАРА ?
« Ҳарҭ ҳаламыс ацқьара , ахирра агәра ҳгоит , иҟаҳҵо зегьы гәык-ԥсык ала , иаша-ҵабыргла иҟаҳҵоит » ( Ауриацәа рахь 13 : 18 ) .
Абиблиаҿы иуԥыло « аиашара » ҳәа еиҭагоу ажәытәбырзен ажәа иаанагоит « ибзиаҵәҟьоу » .
Иара убас уи ажәа иаанагар алшоит агәаԥхашәара аганахьала иԥшӡоу акы .
Ақьырсианцәа хшыҩзышьҭрала иазнеиуеит Анцәа идоуҳала иаԥҵоу апостол Павел иажәақәа : « Ҳарҭ . . . иҟаҳҵо зегьы гәык-ԥсык ала , иаша-ҵабыргла иҟаҳҵоит » .
Иаҵанакуазеи уахь ?
Есышьыжь еиҳараҩык ауаа адәахьы идәылҵаанӡа асаркьа ианыԥшылоит .
Избан ?
Избанзар рҭеиҭыԥш бзиазарц рҭахуп .
Аха иҟоуп акы амода иақәыршәаны аҽеилаҳәареи ахцәыҟаҵареи раасҭа ихадоу .
Аԥшӡара ҳазҭо , ма иҳамызхуа ҩныҵҟала ҳзеиԥшроу ауп .
Анцәа Иажәаҿы иаартны иануп ауаа ацәгьа аҟаҵарахь рхы шхо .
« Дхәыҷаахыс [ ауаҩы ] игәы ацәгьарахь ихоуп » , — иануп Аҟазаара ( Бытие ) 8 : 21 аҟны .
Убри аҟынтә ҳиашаны ҳаанхаларц азы иҳациз игәнаҳау агәазыҳәарақәа ҳарҿагылалароуп .
Абар апостол Павел дшахцәажәаз иара ихаҭа агәнаҳа дшаҿагылоз : « Ҩнуҵҟала , аханатә , Анцәа изакәан сазыразуп ; Аха сара сцәеижь аҿы аус ауеит даҽа закәанк , ари азакәан сара сыхшыҩ-сдырра иабашьуеит , уи сцәеижь ахәҭақәа зыххәыцуа агәнаҳаратә закәанԥҟарақәа тәыс ирымоу аӡә сакәны сҟанаҵоит » ( Римаа рахь 7 : 22 , 23 ) .
Ҳгәы ицәгьоу ак аҟаҵара анҳаҵанаҳәо , насгьы ииашамкәа ахымҩаԥгара ҳаныхнахуа , ҳара уалс иҳадым ҳгәазыҳәарақәа рықәныҟәара .
Ҳара еснагь иҳалшоит иаҳҭаху алаҳхыр .
Ииашам ахәыцрақәа мап рыцәкуа ҳара ҳиашаны ҳаанхар ҳалшоит , иааҳакәыршаны аиашамра шыҟоугьы .
Иашарыла анхаразы ҳара иаҳҭахуп еилыкка иҟоу агәаԥхашәатә кодекс .
Илахьеиқәҵагоуп , аха аӡәырҩы ауаа иршәырҵаша еиҳа иазхәыцуеит ргәаԥхашәатә ҭагылазаашьа аасҭа .
Убри аҟынтә феида алгаразы аҭагылазаашьа анцәырҵлак , дара маҷк амцҳәара иақәшаҳаҭхоит .
Абар уи иазкны шәҟәык аҿы иану : « Ишыҟаҵәҟьоу иуҳәозар , ҳара амцҳәаразы аҳәаа шьақәҳаргылоит , уи аҳәаа ҳанахымсуа ҳиашоуп ҳәа ҳаԥхьаӡоит » ( The [ Honest ] Truth About Dishonesty ) .
Аха иҟоума узықәгәыӷуа астандарт , аиашамра иамоу аҳәаа аилкаара иуцхраауа , уи аҩыза аҳәаа зынӡа иҟазар ?
Насыԥны , уи аҩыза астандарт ыҟоуп .
Миллионҩыла ауаа адунеи ахьынӡанаӡааӡо ирыԥхьаӡоит уи Абиблиа шакәу .
Уа иануп зеиԥшыҟам агәаԥхашәатә кодекс ( Аԥсалом 18 : 8 [ 19 : 7 , АдҾ ] ) .
Абиблиа иаҳнаҭоит узықәгәыӷша анапхгара аҭаацәаратә ԥсҭазаара , аусура , агәаԥхашәатә , насгьы адоуҳатә ҭагылазаашьақәа рганахьала .
Абиблиа аамҭа иԥнашәахьеит .
Уа иану азакәанқәеи апринципқәеи амилаҭқәеи арасақәеи зегьы рзы ихәарҭо́уп .
Абиблиа анҭаҳҵаауа , уа иану ҳаназхәыцуа , насгьы уи алабжьарақәа ҳхы ианаҳархәо , ҳгәы аиашара иаҳаршьцылоит .
Ус шакәугьы , аиашамра ҳаиааирц азы , Абиблиа аҟынтә адырра мацара азхом .
Избанзар ҳара ҳанхоит иҽеим ахымҩаԥгара ҳадызгало иҟьашьу адунеи аҿы .
Убри аҟынтә Анцәа ҳиҳәалароуп ацхыраара ҳаиҭаларц азы ( Филиппаа рахь 4 : 6 , 7 ) .
Усҟан ҳара иҳауеит агәымшәара ииашаны ахымҩаԥгаразы .
Актәи астатиаҿы зыӡбахә аныз Хитоси ииашара алҵшәа бзиа изаанагеит .
Уажәы иара аус иуеит ииашара ахә ҳаракны иахьыршьо аҭыԥ аҿы .
Хитоси иҳәоит : « Сара даара сеигәырӷьоит уи аҩыза аусура ахьысыԥшааз , избанзар уи сыламыс цқьаны ахьчара исыцхраауеит ! »
Иҟоуп ауаа ус еиԥш иҟоу ацәаныррақәа змоу .
Ҳарзааҭгылап абиблиатә принципқәа хәарҭа ззаанагаз ауаа рҿырԥшқәа .
« 13 шықәса анысхыҵуаз аӷьычцәа срыланагалан , ашкол аҿы аҵара аансыжьит .
Исымаз амал зегь аҟынтә 95 процент ӷьычрала исырҳаз акәын .
Ԥыҭраамҭак ашьҭахь сара аҭаацәара салалеит , схаҵеи сареи Иегова ишаҳаҭцәа рыцхыраарала Абиблиа аҵара ҳалагеит .
Ҳара Анцәа Иегова * аиашамра шицәымӷу анеилаҳкаа , иҳаӡбеит ҳаԥсҭазаара ҳаԥсахырц . 1990 шықәсазы ҳара ҳаԥсҭазаара Иегова изаҳкын , ишаҳаҭцәа реиԥш ҳаҽӡааҳхит ( Ажәамаанақәа [ Притчи ] 6 : 16 — 19 ) .
Уаанӡа сара сыҩны ҭәын иӷьычыз амаҭәахәқәа рыла , аха уажәы сыԥсҭазаараҿы зегь аҽаԥсахит , сыламысгьы цқьахеит .
Иашамрала иҭәыз сыԥсҭазаара анысгәалашәо , Иегова сара сахь агәшаҭара ду ахьааирԥшыз азы ҭабуп ҳәа иасҳәоит .
Сара сгәы рҭынчны сыцәоуп , избанзар издыруеит сыԥсҭазаашьа Иегова игәы ишахәо » ( Шерил , Ирландиа ) .
« Сдиректор аахәаҩ аҵарҭыша имхра мап шацәыскыз анеиликаа , ус сеиҳәеит : „ Унцәа ибзоуралоуп уара убас узиашоу .
Ҳара даара ҳаигәырӷьоит ҳара ҳҿы аус ахьыууа ! “
Сара сҽазысшәоит зегь рыла ииашаны ахымҩаԥгара , уи Иегова иҿаԥхьа сыламыс цқьаны ахьчара исыцхраауеит .
Иара убас уи сара исылнаршоит сҭаацәеи егьырҭ ауааи иашарыла инхаларц ргәазҭаҵара » ( Сонни , Гонконг ) .
« Сара жәларбжьаратәи абанк аҿы аус зуеит .
Уи аус аҿы амал аиашара аасҭа ихадоуп .
Аӡәырҩы ирыԥхьаӡоит : „ Хәыҷӡак аиашамра аӡәгьы иԥырхагам , уи аԥара узаанагозар , насгьы мыцхәы аԥара нумхыртә иуцхраауазар “ .
Аха иашарыла ахымҩаԥгара агәҭынчра узаанагоит .
Иҟалалакгьы , сара исҭахуп еснагь иашарыла схы мҩаԥызгаларц .
Аусураҿы сеиҳабацәа ирдыруеит ахаан дара шысымжьо , насгьы дара рзы амц шысымҳәо » ( Том , Еиду Аштатқәа ) .
« Аус ахьызуа аҟәша анапхгаҩы дсыҳәеит тауарқәак шыӡыз сымҳәарц , аха сара мап скит .
Аӷьычцәа анырыԥшаа , сусура аиҳабы амц ахьысымҳәаз ҭабуп ҳәа сеиҳәеит .
Мцыла иҭәу адунеи аҿы иашарыла аанхаразы иаҭахуп агәымшәара .
Аха аҵыхәтәаны аиашара абзоурала егьырҭ ҳагәра ргалоит , насгьы пату ҳақәырҵалоит » ( Каори , Иапониа ) .
Аламыс цқьа , агәҭынчра , насгьы ахпатуқәҵара — арҭ аҳамҭақәа иаҳдырбоит иашарыла анхара шаԥсоу .
Ус акәӡами ?
Абиблиа излаҳәо ала , Иегова — ари Анцәа ихьӡ ауп .
АБИБЛИА АԤСҬАЗААРА АԤСАХУЕИТ
Еиҭеиҳәеит Ален Броџьо
ДАНИЗ АШЫҚӘС : 1971
ДАХЬИЗ АТӘЫЛА : ФРАНЦИА
АНКЬА : ИГӘАԤХАШӘАДОУ АԤСҬАЗААРА МҨАԤИГОН , ДЫЦӘГЬАУАҨЫН , АНАРКОТИКҚӘА ИДИКЫЛОН
Ҳҭаацәара Франциа аҩада-мрагылара иҟоу Телланкур захьӡу ақыҭаҿы инхон .
Саб дыфранцызын , сан диталиан ԥҳәысуп .
Аашықәса анысхыҵуаз , ҳара нхара ҳаиасит Рим ( Италиа ) аҵыхәахь иҟаз , аусуҩцәа ахьынхоз , иӷарыз араион ахь .
Ҳҭаацәараҿы ауадаҩрақәа ҟалеит .
Аԥара амамзаара иахҟьаны сани саби есымша еисуан .
Сан аҩызцәа ԥшаа ҳәа адәахьы слышьҭуан , убри аҟынтә аамҭа рацәаны адәахьы исхызгон .
Иаарласны сара иҽеимыз ауаа срыланагалеит . 15 шықәса анысхыҵуаз , ҽнак зны даасыдгылеит хаҵак , уи уахьихәаԥшуаз уаҩ бзиоуп ҳәа уҳәар ҟалон .
Иара анаркотик сыдигалеит .
Сара сақәшаҳаҭхеит уи адкылара , избанзар егьырҭ сдууп ҳәа срыԥхьаӡар сҭахын .
Иаарласны анаркотикқәеи агәаԥхашәадареи рыкаҭа сакит .
Изныкымкәа амш сыларгахьан .
Аԥсҭазаара сара сзы уаҳа аҵакы амамызт .
Сара сыԥсы-сынха хьаас исымамызт .
Даара сзаҵәны схы збон . 16 шықәса анысхыҵуаз , сҽысшьуеит ҳәа ԥаҭлыкак ависки зжәын , аӡиа сҽаласыжьит .
Уи иахҟьаны хымш акома салан .
Уи ашьҭахь аԥсҭазаара ахә сшьо салагеит , аха уи аамҭазгьы сгәымбылџьбараны , сымцҳәаҩханы сҟалеит .
Ауаа асекс рыдызгало салагеит .
Дара рыҩныҟа саннаргоз , анаркотик рысҭон , нас уи анрыдыркылалак ашьҭахь исырҳәуан .
Ацәгьоуцәа ргәыԥ дуқәа исыдырҵон Италиа ахьынӡанаӡааӡо анаркотикқәа рыҭира .
Лассы-лассы аполициа сышьҭан .
Сыԥсҭазаара еилаҩынтит , ҵак амамкәа иҟалеит .
Аха уеизгьы сара агәра згон сыԥсы зҭо мзызк ыҟоуп ҳәа .
Анцәа сиҳәон шықәсызаҵәык акәзаргьы иҭынчу , инасыԥу аԥсҭазаара сиҭарц .
24 шықәса анысхыҵуаз Англиаҟа нхара сиасырц сыӡбеит .
Анаркотик зҭиуаз ауаа срыдҳәалан аҟынтә , сыԥсҭазаара ашәарҭара иҭагылан .
Сцаанӡа сан лбара снеит , уа Анунсиато Лугару * данызба , даара иџьасшьеит .
Иара Абиблиа аӡбахә сан илзеиҭеиҳәон .
Сара издыруан уи уаанӡа ацәгьоурақәа шыҟаиҵоз , убри аҟынтә сшәан , узааи ҳәа сиазҵааит .
Иара Иегова ишаҳаҭҩыс дҟаларц азы иԥсҭазаара зегь шьаҭанкыла ишиԥсахыз сеиҳәеит .
Анунсиато ажәа сымихит Англиа саннеилак Иегова ишаҳаҭцәа сышрацәажәо ала .
Аха Англиа саннеи , уаанӡа сызҿыз сусқәа рахь схынҳәит .
Зны ауаа ахьырацәаз Лондон амҩаду аҿы дысԥылеит ажурналқәа « Ахьчаратә бааш » , насгьы « Шәҿыха ! »
рыдызгалоз Иегова ишаҳаҭ . Анунсиато ажәа исҭаз сгәалашәан , исԥылаз Иегова ишаҳаҭ сиҳәеит Абиблиа аҵара дсыцхраарц .
Абиблиа аҟынтә сара еилыскааз даара иџьасшьеит .
Иаҳҳәап , 1 Иоанн 1 : 9 иану ажәақәа сара сгәаҵанӡа инеит , уа Анцәа изкны иануп : « Ҳазҵоу агәнаҳарақәа рызбахә аартны аргама ҳрылацәажәозар , усҟан Иара урҭ зегьы ҳанаижьуеит , ҳгәы-ҳаԥсы рыцқьаны » .
Ари ажәеинраала исхамышҭуа сгәаҿы иаанхеит , избанзар сара сыԥсҭазаашьа иахҟьаны схы даара иҟьашьны избон .
Сара иаразнак Иегова ишаҳаҭцәа рқьырсиантә еизарақәа ахьымҩаԥысуа Аҳратә зал ахь аныҟәара салагеит .
Иегова ишаҳаҭцәа даара ибзианы срыдыркылеит .
Урҭ ирыбжьоу аиҩызара ӷәӷәа анызба , — сара еснагь сзышьҭаз — аҭаацәара иаҩызоу урҭ реизара сахәҭакзарц сҭаххеит .
Анаркотикқәеи аԥсҭазаара бааԥси рааныжьра сцәыуадаҩӡамызт .

Сҟазшьа аԥсахра акәын исцәыуадаҩыз .
Сара еилыскааит , ауаа рахь апатуқәҵареи азҿлымҳареи аарԥшра шаҭаху .
Аиаша уҳәозар , иахьа уажәраанӡагьы саҿуп сҟазшьақәак риааира .
Аха Иегова ицхыраарала исылшаз рацәоуп .
Фымыз Абиблиа аҵара саҿын , нас 1997 шықәсазы Иегова ишаҳаҭ ҳәа сыҽӡаасхит .
Санҽӡаасх ашьҭахь сара ԥҳәысс дызгеит ааигәа Иегова ишаҳаҭҩыс иҟалаз Барбара .
Уаанӡа ҩызцәас исымаз руаӡәк шаҟа сҽысыԥсахыз аниба , иаргьы Абиблиа аҵара далагеит .
Нас уи иаҳәшьагьы иаргьы Иегова ишаҳаҭцәаны иҟалеит .
Анаҩс Абиблиахь аинтерес лызцәырҵит 80 шықәса зхыҵуаз санду лаҳәшьа .
Лара дыԥсаанӡа аҽӡаахра дахьӡеит .
Уажәы сара Лондон иҟоу аҭыԥантәи ақьырсиантә еизараҿы аизара аиҳабыс Иегова имаҵ зуеит .
Сыԥшәма ԥҳәыси сареи аиталиан бызшәала ицәажәо ауаа Абиблиа дырҵо , ҳаамҭа рацәаны ажәабжьҳәаратә ус иазаҳкуеит .
Уаанӡатәи сыԥсҭазаара саназхәыцуа , уи сылахь еиқәнаҵоит , аха Барбара сгәы шьҭылхуеит .
Сара даара сеигәырӷьоит еснагь сзышьҭаз аҭаацәара бзиеи бзиа сызбо Аби ахьсоуз !
Сара Анцәа сиҳәон шықәсызаҵәык акәзаргьы иҭынчу аԥсҭазаара сиҭарц , аха иара исиҭаз еиҳа ирацәоуп !
Сара даара сеигәырӷьоит еснагь сзышьҭаз аҭаацәара бзиеи бзиа сызбо Аби ахьсоуз !
Анунсиато Лугару изкны шәаԥхьа аброшиура « Избан ауаа бзиақәа ацәгьара изақәшәо ? » , адаҟьақәа 8 — 9 ( аурыс ) аҟны иаагоу астатиа « Абиблиа аԥсҭазаара аԥсахуеит .
Еснагь атапанча сыман » .
Абиблиатә шәҟәы Есфирь ахьану ацәе́и авелени иалху аикәарҳәқәа ( XVIII ашәышықәса ҳ . ҳ . )
Лука иҟынтә Аевангелиаҿы иануп Иисус Исаиа ишәҟәы , ма ажәытә бырзен бызшәала еиҭаугозар аикәарҳә , ааиртын даԥхьеит , нас иаиркит ҳәа .
Апостол Иоаннгьы ииҩуаз Аевангелиа аҵыхәтәаны Иисус иҟаиҵоз аџьашьахәқәа зегьы уахь ишизанымҵаз анииҩуаз , аикәарҳә атәы далацәажәеит ( Лука 4 : 16 — 20 ; Иоанн 20 : 30 ; 21 : 25 ) .
Ишԥаҟарҵоз аикәарҳәқәа ?
Ацәа́ , апергамент , ма апапирус рыхәҭақәа ихәхәаны иҟаларц азы еиддырҷаблон , нас ирҵәины иҟарҵон .
Аикәарҳә ахьҩу аган аҩныҵҟа ирханы , алаба иахарҵәины иарҭон .
Уа атекст еиҵаҩны ианын .
Иау́з аикәарҳәқәа ралагамҭеи рынҵәамҭеи рҿы алабақәа рыман , насгьы иаԥхьоз ауаҩы дзыԥхьарц ииҭахыз аҭыԥ ааиртырц азы , уи ирҵәиуан лабак аҟынтә даҽа лабак ахь ииаганы .
« Аикәарҳә злабзиаз иахькьаҿмыз ауп ( 10 метрак рҟынӡа иҟан ) , шәҟәык шеибгоу иакыртә иҟан , аха иахьурҵәиуаз азы идуӡамызт » , — аҳәоит абиблиатә еилыркаагак аҿы ( The Anchor Bible Dictionary ) .
Иаҳҳәап , Лука ииҩыз Аевангелиа азы иаҭаххон жәметраки-бжаки иҟоу аикәарҳә .
Зны-зынла аикәарҳә хыхьтәи , насгьы ҵаҟатәи аганқәа ҿахырҵәон , ахаҳә џьаџьала идрыцқьон , нас иршәуан .
Израильтәи аԥшьамаҵзура аналаргала инаркны аԥхьаԥшьаҩы иҭыԥ аӡәы заҵәык иакәын иаанызкылар зылшоз , насгьы уи аҭыԥ иԥсы ҭанаҵы иааникылон ( Ахыԥхьаӡарақәа [ Числа ] 35 : 25 ) .
Раԥхьаӡатәи аԥхьаԥшьаҩы Аарон иакәын .
Ари аҭыԥ ду , ишаԥыз еиԥш , аб иҟынтә аԥа еиҳаб иахь ииасуан ( Ақәҵымҭа [ Исход ] 29 : 9 ) .
Аарон ихылҵшьҭра аҟынтә аӡәырҩы ахацәа ԥшьаҩцәас амаҵ руан , аха ԥхьаԥшьаҩцәас иҟаз маҷын .
Израиль амурҭаҭцәа рнапхгара аҵаҟа ианыҟаз , урҭ анапхгаҩцәа аиудеиатә ԥхьаԥшьаҩцәа ишырҭахыз иарҭон , насгьы иамырхуан .
Аха излоубарҭо ала , уи аҭыԥ азы иалырхуан аԥыжәара змаз , еиӷьыз аҭаацәарақәа рҟынтә ауаа , еиҳарак Аарон ихылҵшьҭра аҟынтә .
Ажәақәа « аԥшьаҩ-еиҳабацәа » ҵакыс иамазҭгьы ҟаларын аԥшьаҩцәа ихадаз рхаҭарнакцәа .
Урҭ рахь иаҵанакуазҭгьы ҟалап ахадацәа , дара аԥшьамаҵзуратә гәыԥқәа 24 иахагылан ; еицырдыруаз аԥхьаԥшьаҩцәа рҭаацәа , насгьы Анна иеиԥш уаанӡа ԥхьаԥшьаҩцәас иҟаз , аха амаҵзура иамырхыз ( 1 Ашықәсынҵа [ 1 Летопись ] 24 : 1 — 19 ; Матфеи 2 : 4 [ Аевангелиа цқьа ] ; Марк 8 : 31 [ Аевангелиа цқьа ] ; Лука 3 : 2 [ Аевангелиа цқьа ] ) .
АДУНЕИ аҿы зегь раасҭа зхы ззымыхьчо ҿыц ииз асаби иоуп ҳҳәар ҳалшоит .
Ҳара ҳаниуа , ҳаԥсҭазаара зхьыԥшу ҳҭаацәа роуп .
Аныҟәашьа анаҳҵоз , егьырҭ ауаа адауцәа реиԥш иаҳбон .
Уи ҳара ҳаршәон , ҳҭаацәа ҳааигәа иҟамызҭгьы .
Ҳаб , ма ҳан ҳнапы аныркуаз , ҳгәы ҳарҭынчуан .
Ҳаныхәыҷқәаз ҳара ҳазгәаҟәуан ҳҭаацәа рыбзиабареи рыразреи .
Ҳҭаацәа бзиа ҳшырбо анаҳдыруаз , ҳшыхьчо агәра ҳгон .
Ҳандырҽхәоз ҳгәы ӷәӷәахон , насгьы еиҳа ҳаиӷьхарц ҳҽазаҳшәон .
Иҳазҳацыԥхьаӡа ҳшыхьчо ацәанырра ҳаман ҳҩызцәа гәакьақәа рыбзоурала .
Урҭ ҳааигәа ианыҟаз ҳгәы ҭынчын , насгьы ашкол аҿы иҟаз атмосфера уиаҟара ҳаршәомызт .
Ҳәарада , ара зыӡбахә ану зеиԥшыҟам хәыҷроуп .
Ирацәаҩым аҩызцәа гәакьаҵәҟьақәа змаз , еиҳагьы еиҳауп аҭаацәа рҟынтә ацхыраара змауаз .
« Ак еицыҟазҵо насыԥ змоу аҭаацәара анызбо сара еснагь сазхәыцуеит : „ Ишԥасҭахыз саргьы уи аҩыза ахәыҷра ! “ » , — лҳәоит Мелисса * .
Иҟалап шәаргьы ус еиԥш иҟоу ацәаныррақәа шәызцәырҵуазар .
Иҟалап шәхаҭара анышьақәгылоз ашықәсқәа раан шәылшарақәа шәрықәымгәыӷуазҭгьы , мамзаргьы абзиабареи азҿлымҳареи имаҷны ишәоуазҭгьы .
Шәара ишәгәалашәозар ауеит шәҭаацәа еснагь ишеисуаз , нас ишеилыҵыз , насгьы иҟалап уи азы шәара шәхы ахара адышәҵозар .
Ма еиҳа еицәоу , иҟалап шәҭаацәа руаӡәк жәала , ма даҽакала шәлаирҟәуазҭгьы .
Ихы шԥамҩаԥиго ахәыҷы , дшыхьчо ацәанырра имамкәа ианизҳауа ?
Ԥыҭҩык ахбыџқәа анаркотикқәа рыдыркыло иалагоит , мамзаргьы мыцхәы арыжәтә рҽадырцалоит .
Егьырҭ ауаа аҩызцәа рыԥшаарц азы , абандақәа ирылалоит .
Абзиабареи азҿлымҳареи ззымхо ахбыџқәа аромантикатә еизыҟазаашьақәа ирышьҭалар ауеит .
Аха ус еиԥш иҟоу аизыҟазаашьақәа лассы-лассы аиԥырҵрала инҵәоит , насгьы ихьчамызшәа ирымаз ацәанырра еиҳагьы еиҳахоит .
Ус еиԥш иҟоу агха ӷәӷәақәа зҽацәызыхьчазгьы рхы лаҟәны иршьалар ауеит .
« Сара акгьы саԥсамызшәа схы збон , избанзар сан еснагь уи акәын исалҳәоз , — лҳәоит Анна . — Исгәалашәом знык иадамзаргьы санлырҽхәаз , мамзаргьы санылгәыдлыҳәҳәалаз » .
Ҳахьчамызшәа ацәанырра ҳхәыҷра мацара акәӡам изыхҟьар алшо .
Уи мзызс иамазар ауеит ахьаа узаазго аилыҵра , ақәра ду иадҳәало ауадаҩрақәа , ма уҭеиҭыԥш мыцхәы хьаас иануку .
Мзызс иҟазаалакгьы , уи анасыԥ ҳамнахыр алшоит , насгьы ҳааигәа иҟоу ауааи ҳареи ҳаизыҟазаашьақәа ирԥырхагахоит .
Ҳариааир шԥаҳалшо ус еиԥш иҟоу ацәаныррақәа ?
Ацхыраара шыҟоу ҳдыруазароуп .
Ҳара зегь дҳамоуп ацхыраара ҳазҭар зылшо , насгьы изҭаху — уи Ҳанцәа иоуп .
Убри азхәыцра акәын Анцәа аԥааимбар Исаиа ила ииҳәарц ииҭахыз : « Умшәан , избанзар сара соуп Унцәа .
Сара усырӷәӷәоит , суцхраауеит , аиашарыла иҟоу сарӷьа напала унапы скызаауеит » ( Исаиа [ Исаия ] 41 : 10 , 13 ) .
Шаҟа ҳгәы иахәозеи Анцәа , инықәырԥшны иуҳәозар , ҳнапы ҳаникырц ахьиҭаху !
Убри аҟынтә иаҭахӡам мыцхәы ахьаагара !
Абиблиаҿы иануп ӷәӷәала ишыгәырҩозгьы , Анцәа инапы акышьа зҵаз ауаа рыӡбахә .
Самуил иан Анна ахәыҷқәа ахьлымамыз азы , лыԥсҭазаара баша ииасуеит ҳәа лгәы иаанагон .
Лара ахшара ахьлымамыз азы , егьырҭ ауаа лассы-лассы илхыччон .
Уи иахҟьаны , Анна акрыфара даҟәыҵит , насгьы лассы-лассы дҵәыуон ( 1 Самуил [ 1 Самуила ] 1 : 6 , 8 ) .
Аха лыгәҭыхақәа зегь Анцәа ианиалҳәа , лара лгәы ҭынчхеит ( 1 Самуил [ 1 Самуила ] 1 : 18 ) .
Аԥсаломшәаҳәаҩ Давид лассы-лассы ашәарҭара дҭагылан .
Шықәсы рацәала аҳ Саул Давид дишьҭашәарыцон .
Изныкымкәа иара аԥсра дахыԥахьан , насгьы зны-зынла иуадаҩрақәа дыршьаҳазшәа игәы иабон ( Аԥсалом 54 : 4 — 6 ; 68 : 2 [ 55 : 3 — 5 ; 69 : 1 , АдҾ ] ) .
Ус шакәызгьы , иара иҩит : « Ҭынч сышьҭалоит , сыцәоит , избанзар , Анцәа Ҳазшаз , уараӡәк уоуп аԥсҭазаара сызцәымшәауа сызҭауа » ( Аԥсалом 4 : 9 [ 4 : 8 , АдҾ ] ) .
Аннеи Давиди рыҩныҵҟатәи рыгәҭыхақәа Иегова инапы ианырҵеит , ацхыраарагьы роуит ( Аԥсалом 54 : 23 [ 55 : 22 , АдҾ ] ) .
Ҳарҿыԥшыр шԥаҳалшо урҭ ҳара ?
Иисус ҳгәазҭеиҵеит Иаб , « иаӡәу Анцәа иаша » , ҳиабадырырц ( Иоанн 17 : 3 ) .
« Уи ҳара даҳцәыхарам » , — агәра ҳиргоит апостол Павел ( Аусқәа 17 : 27 ) .
« Шәизааигәаха Анцәа — усҟан Иаргьы дышәзааигәахоит » , — иҩит Иаков ( Иаков 4 : 8 ) .
Бзиа ҳазбо , иҳаиҷаҳауа жәҩантәи Аб дышҳамоу анеилаҳкаауа , ҳара ҳагәҭынчымрақәа риааиразы ихадоу ашьаҿа ҟаҳҵоит .
Ҳәарада , Анцәа игәрагара аизырҳаразы иаҭахуп аамҭа , аха аӡәырҩы еилыркааит уи ииашаҵәҟьаны ишрыцхраауа .
« Иегова Аб иеиԥш данысзыҟала , сара дсоуит сгәаҵа иҭаҵәаху сцәаныррақәа засҳәаша , — лҳәеит Каролина . — Уи даара сгәы арҭынчит ! »
« Сҭаацәа рыда санаанха , Иегова ашәара аиааира дсыцхрааит , — илгәалашәоит Реичел . — Сара исыман иацәажәара алшара , насгьы сыуадаҩрақәа рыӡбараҿы дсыцхрааларц иҳәара .
Иара ииашаҵәҟьаны дсыцхраауан » * .
Иисус иҵаҩцәа ргәазҭеиҵон рыгәрахаҵара рыцеиҩызшо зегьы аишьцәеи аиаҳәшьцәеи реиԥш ирзыҟазарц .
« Шәарҭ зегьы шәеишьцәоуп » , — иҳәеит иара ( Матфеи 23 : 8 ) .
Иара иҭахын ишьҭанеицәа бзиа еибабаларц , насгьы идуу доуҳатә ҭаацәакны иҟаларц ( Матфеи 12 : 48 — 50 ; Иоанн 13 : 35 ) .
Иегова ишаҳаҭцәа гәыкала рҽазыршәоит реизарақәа рҿы ибзиоу аизыҟазаашьа ыҟазарц , насгьы зегьы адоуҳатә ҭааацәара иахәҭакны рхы рбаларц ( Ауриацәа рахь 10 : 24 , 25 ) .
Аӡәырҩы еилыркааит ахәрақәа зырӷьо ахәырбӷьыц еиԥш , аизарақәагьы аемоциатә ахәрақәа шдырӷьо .
« Аизараҿы сара схьаа еилызкаауаз аҩыза гәакьа дсыман , — лгәалашәоит Ева . — Лара дысзыӡырҩуан , дысзаԥхьон , насгьы лареи сареи Анцәа ҳаициҳәон .
Илылшоз зегь ҟалҵон сзаҵәны схы сымбарц азы .
Сҩыза сгәы иҭаз зегь аҳәара́ алшара сылҭон .
Лара лыбзоурала сара сгәы еиҳа иӷәӷәахеит » .
« Ақьырсиантә еизараҿы сара исыԥшааит анацәеи абацәеи , — иацылҵоит Реичел . — Урҭ сыцхрааит бзиа сшырбо , насгьы сшыхьчо аилкаара » .
Егьырҭ рахь абзиабареи ақьиареи анааҳарԥшуа , ҳара аҩызцәа бзиақәа ҳарҳар ҳалшоит .
Иисус иҳәеит : « Аӡәы ак ануиҭо аасҭа , наҟ ак аниуҭо — еиҳа инасыԥуп , еиҳа игәахәоуп » ( Аусқәа 20 : 35 ) .
Ус ҳхы мҩаԥаҳгалар , ҳара агәра ҳгоит : шаҟа еиҳаны абзиабара ааҳарԥшуа , убриаҟара еиҳаны арахь иҳауеит .
Иисус иҵаҩцәа иреиҳәеит : « Ирышәҭала , шәаргьы ишәоулап » ( Лука 6 : 38 ) .
Ҳара егьырҭ рахь абзиабара анааҳарԥшуа , насгьы ҳхаҭа егьырҭ рҟынтә уи абзиабара анҳауа , еиҳа аҭынчра ҳамоуп .
Абиблиаҿы иануп « абзиабара ахаан еиԥхьбара ақәым » ҳәа ( 1 Коринфаа рахь 13 : 8 ) .
« Сара зны-зынла схы ииашамкәа сазхәыцуеит , аха издыруеит ус сшыҟам , — лҳәоит Мариа . — Ауаа санрыцхраауа , схы мыцхәы сазхәыцӡом , усҟан сгәалаҟазаара еиӷьхоит .
Сара егьырҭ рзы ак аныҟасҵо , уи агәахәара ду сзаанагоит » .
Хыхь зыӡбахә ҳәаз х-шьаҿак ҳауадаҩрақәа зегь иаразнак џьашьахәыла ирыӡбаӡом .
Аха урҭ ашьаҿақәа ирзыԥсахуа рацәоуп .
« Зны-зынла ашәара сызцәырҵуеит , — азгәалҭоит Каролина . — Аха уажәшьҭа сара еиҳа аҭынчра сымоуп .
Сара издыруеит Анцәа дышсеиҷаҳауа , насгьы ирацәаҩны сзықәгәыӷша аҩызцәа гәакьақәа шсымоу » .
Ус еиԥш иҟоу ацәаныррақәа Реичелгьы илымоуп .
« Аамҭа-аамҭала агәкаҳара сызцәырҵуеит , — лҳәоит лара . — Аха сара исымоуп алабжьара сызҭар зылшо адоуҳатә аишьцәеи аиаҳәшьцәеи .
Дара сгәы шьҭырхуеит .
Аха зегь раасҭа ихадоу , сара дсымоуп есыҽны сзацәажәо жәҩантәи Аб .
Сыԥсҭазаара шьаҭанкыла аҽаԥсахит » .
Уи адагьы , иҟоуп ҳауадаҩрақәа наунагӡа изыӡбо акы .
Абиблиа иаҳәоит иҟалараны иҟоу адунеи ҿыц аӡбахә . Уаҟа ҳара зегьы ашәарҭадара ҳауеит .
Анцәа Иажәа ҳақәнаргәыӷуеит : « Дарбанзаалак ауаҩы иӡахәа , насгьы илаҳа рыҵаҟа дтәазаауеит , насгьы аӡәгьы иршәом урҭ » ( Михеи [ Михей ] 4 : 4 ) .
Уи аамҭа анааилак , ҳара уаҳа ҳшәалаӡом , насгьы аӡәгьы ацәгьа ҳзиуӡом .
Ауаа уаҳа иргәалашәалом уаанӡа ахьаа ӷәӷәа рзаазгоз агәаҟрақәа ( Исаиа [ Исаия ] 65 : 17 , 25 ) .
Анцәа , насгьы иара Иԥа Иисус Христос иҵабыргыҵәҟьоу аиашара шьақәдыргылоит .
Аҵыхәтәаны адунеи ахьынӡанаӡааӡо аҭынчреи ашәарҭадареи наунагӡа иҟалоит ( Исаиа [ Исаия ] 32 : 17 ) .
Ахьӡқәа зегь ԥсахуп .
Иегова ишаҳаҭцәа Анцәа изааигәахара зҭаху зегьы ирыдыргалоит хәыда-ԥсада иҟоу абиблиатә ҵара .
« Саб аҩы иҽанаиршьуаз , насгьы иԥсахы анеибакуаз , дузымдыруа аҟынӡа ихы-иҿы аҽаԥсахуан .
Иара зԥыхьашәа еимызыжәжәарц зҭаху абга даҩызахон .
Идыршәаз ауаса еиԥш , иара илаԥш сыҵамшәартә сҽазысшәон .
Абри аҩыза иҿаасҭоу аҭагылазаашьа есыҽны сҭагылан сҳәар сылшоит » ( Каролина лхәыҷра иазку лгәалашәарақәа ) .
« Сара аӡәгьы игәра сызгомызт .
Ашьхараҿы уаҩ дахьыҟам сыӡны сыҳәҳәозшәа , аха аӡәгьы сыбжьы имаҳауазшәа сгәы иабон » ( ааскьа зхаҵа илҵыз Ева ) .
« Саб лассы-лассы дысзыҵҟьон : „ Уара акгьы уаԥсам . Ахаан аӡәгьы бзиа уибараны дыҟам ! “
Акыршықәса схы агәра асыргон сара сышуаҩыцәгьам , насгьы егьырҭ бзиа сшырбо .
Ишәаӡыӡо адәы иқәу , ауаа ирхьынҳало , аха зегьы иԥхарҵо аласба еиԥш схы збон » ( заб иҟынтә улазырҟәуа ажәақәа заҳауаз Марк ) .
« Аӡӷаб ԥшӡа данызбо сгәы иаанагоит лара ауаа зегь аҩны ирымазарц ирҭаху аорхидеа ԥшӡа даҩызоуп ҳәа .
Сара амҩа ахықә аҿы изызҳауа , асаба зқәу , аӡәгьы игәеимҭо аҵиаа саҩызоуп » ( зхы лаҟәны избо Мариа ) .
« 12 шықәса анысхыҵуаз сҭаацәа исеиҵбацәаз саҳәшьцәа сзааныжьны аҳәаанырцәҟа аусура ицеит .
Сара даара сзаҵәны схы збон .
Сара исҭахын жәала ацхыраара сызҭо аӡәы сааигәара дыҟазарц .
Абнаршәыраҿы сҟьалазшәа ацәанырра сыман .
Сара исыдыз аусқәа зегь бзианы инасыгӡон , аха уи абнара сылҵындаз ҳәа сыҟан .
Насыԥ сыманы хьаа-баада аҟазаара сҭахын » ( аемигрантцәа-аусуҩцәа рыԥҳа Реичел ) .
АЖӘЫТӘТӘИ АҞӘЫӶАРА ИАХЬАТӘИ АԤСҬАЗААРАЗЫ
АБИБЛИАТӘ ПРИНЦИП : « Шәазымхьаалан шәыԥсҭазаара » ( Матфеи 6 : 25 , АдҾ ) .
Иаа́нагозеи уи ?
Иисус Христос арҭ ажәақәа иҳәеит Ашьхаҿы ииҳәаз ажәахә аҿы .
Абиблиатә жәар инақәыршәаны , « азхьаара » ҳәа еиҭаго абырзен ҟаҵарба иаҵанакыр алшоит « ауаҩы аԥсҭазаараҿы аӷарреи , амлакреи , ма егьырҭ арыцҳарақәа данрықәшәо ихы шымҩаԥиго » .
Ауаҩы акы даназхьаауа , лассы-лассы ԥхьаҟа иҟалар алшо дазхәыцуеит .
Ишаԥу еиԥш , ҳара ҳматериалтә ҭахрақәа , насгьы иаҳзааигәоу ауаа рыбзазара ҳаиҷаҳауеит ( Филиппаа рахь 2 : 20 ) .
Иисус « шәазымхьаалан » ҳәа аниҳәоз , иара ишьҭанеицәа ргәазҭеиҵон мыцхәы имгәаҭеиларц — уаҵәтәи амш ирзаанаго мыцхәы иазымхәыцларц , избанзар уи иахьатәи агәырӷьара рымнахыр алшон ( Матфеи 6 : 31 , 34 ) .
Ухы иаурхәартә иҟоума иахьа уи ?
Иисус иажәақәа рзыӡырҩра ҟәыӷарахоит .
Избан ?
Ҭҵаарақәак излаудырбо ала , ауаа мыцхәы акы ианазхьаауа рнервтә ҵакыра хәҭак иааҟәымҵӡакәа аус ауеит , уи ирызцәырнагоит « агәабзиара иадҳәалоу ауадаҩрақәа , иаҳҳәап азҩа , агәхьаа , насгьы аԥсакра » .
Иисус иааигеит мыцхәы азхьаара заҭахым агәра узырго амзыз : уи хәарҭа амам .
Иара дразҵааит : « Дарбан шәара шәахьтә , зхы гәцаркны измоу рыҟнытә , рак иадамзаргьы заура [ « зыԥсҭазаара » , АдҾ ] ацҵара зылшауа ? »
( Матфеи 6 : 27 ) . Ҳазхьаарақәа ҳаԥсҭазаара секундкгьы иацырҵом , иагьеиӷьыртәуам .
Ҳзыцәшәо ахаангьы иҟамлар алшоит .
Абар библиаҭҵааҩык уи иахиҳәааз : « Аԥеиԥш азхьаара — баша аамҭа арӡра ауп .
Ҳԥеиԥш цәгьахоит ҳәа ҳазхәыцлар ҳалшоит , аха ус шамахамзар иҟалаӡом » .
Ҳашԥаҟәыҵри акы азхьаара ?
Акы , Анцәа шәиқәгәыӷла .
Иара аԥсаатәқәа афатә риҭозар , ашәҭқәа ԥшӡаны еилеиҳәозар , дырмеиҷаҳаӡои иара имаҵ аура зегь раасҭа ихаданы изыԥхьаӡо ауаа ? ( Матфеи 6 : 25 , 26 , 28 — 30 ) .
Ҩбагьы , иахьатәи амш мацара шәазхьаала .
« Уаҵәтәи амш шәазымхьаан , — иҳәеит Иисус , — избанзар уаҵәтәи амш аханатә иара ахы агәцаракуп » .
Шәақәшаҳаҭума « иарбан мшызаалакь иара ахьаа-баа » шамоу ?
( Матфеи 6 : 34 ) . Иисус иҟәыӷоу илабжьара ҳазхәыцыр , ҳгәабзиара ҳахьчар ҳалшоит .
Убри инеиҳангьы , ҳара иҳауеит аҩныҵҟатәи агәҭынчра — Абиблиаҿы уи « Анцәа иҭынчра » ҳәа ахьӡуп ( Филиппаа рахь 4 : 6 , 7 , АдҾ ) .
ШЬОУКЫ АГӘРА РГОИТ ауаҩы данԥслак ашьҭахь даҽа формак ала иԥсҭазаара иациҵоит ҳәа .
Даҽа шьоукы ирыԥхьаӡоит аԥсра ашьҭахь акгьы ыҟам ҳәа .
Зыгәра жәгозеи шәара ?
АБИБЛИА ИАҲӘО
« Иԥсхьоу акгьы рыздыруам » ( Екклезиаст [ Экклезиаст ] 9 : 5 ) .
Ауаҩы данԥслак аҟазаара даҟәыҵуеит .
АБИБЛИА АҞЫНТӘ ЕИҬА ЕИЛАҲКААР ҲАЛШО
Раԥхьатәи ауаҩы Адам данԥсы , асабахь дхынҳәит ( Аҟазаара [ Бытие ] 2 : 7 ; 3 : 19 ) .
Убас еиԥш , иԥсуа зегь асабахь ихынҳәуеит ( Екклезиаст [ Экклезиаст ] 3 : 19 , 20 ) .
Иԥсхьоу ауаҩы « агәнаҳа аҟынтә ихы дақәиҭуп » — игәнаҳақәа зегь ианажьхоит ( Римаа рахь 6 : 7 , АдҾ ) .
Ауаҩы данԥслак ашьҭахь иԥсы анҭаз иҟаиҵахьаз агәнаҳақәа рзы дахьырхәхаӡом .
АҬАК ШԤАҞАШӘҴАРЫЗ ?
Ааи
Мап
Иҟалап
АБИБЛИА ИАҲӘО
« Агәыӷра сымоуп . . .
Анцәа — ииаша-ҵабыргу рнаҩсангьы , агәнаҳа змоу иреиуоугьы иԥсхьоу рахьтә иширгылауазы » ( Аусқәа 24 : 15 ) .
АБИБЛИА АҞЫНТӘ ЕИҬА ЕИЛАҲКААР ҲАЛШО
Абиблиаҿы аԥсра лассы-лассы а́цәа иаҿырԥшуп ( Иоанн 11 : 11 — 14 ) .
Анцәа илшоит иԥсхьоу рырҿыхара ; уи иара изымариоуп , ҳара ицәоу ауаҩы ацәа́ иалхра шаҳзымариоу еиԥш ( Иов [ Иов ] 14 : 13 — 15 ) .
Абиблиаҿы аԥсҭалара иазкны хҭысқәак аагоуп , урҭ агәра ҳдыргоит иԥсхьоу хымԥада рыԥсы шҭало ( 1 Аҳцәа [ 1 Царей ] 17 : 17 — 24 ; Лука 7 : 11 — 17 ; Иоанн 11 : 39 — 44 ) .
© 2016 Watch Tower Bible and Tract Society of Pennsylvania
3 Дара хамеигӡарада амаҵзура рхы азыркит . Аокеаниа
7 Аиашьаратә бзиабара анаҩсгьы иаашәырԥшла !
Иарбан жәеинраалоу 2016 - тәи ашықәс иазалху ?
Иаҳгәаланаршәалозеи уи ашықәс аҩныҵҟа ?
Ари астатиа иҳаилнаркаауеит ашықәс иазалху ажәеинраала еиҳа ахәарҭа ҳзаанагарц азы иҟаҳҵар ҳалшо .
12 Шәгәы зызҭанаҵозеи Анцәа « еиҭаҳәашьа змам иҳамҭа » ?
Апостол Павел ишиҳәаз ала , Иегова « еиҭаҳәашьа змам иҳамҭа » ҳаиҭеит ( 2 Кор . 9 : 15 ) .
Изакәытә ҳамҭоузеи уи ?
Ҳгәашԥазҭанаҵои иара Христос имҩала ацара , ҳашьцәа бзиа рбара , насгьы гәыкала егьырҭ рыгхақәа ранажьра ?
Астатиаҿы арҭ азҵаарақәа рҭак ҳаԥшаауеит , насгьы Ахәылԥаз азгәаҭара апериод аан иҟаҳҵар ҳалшо еилаҳкаауеит .
17 Абри адоуҳа шаҳаҭра ауеит ҳара Анцәа ҳашихшароу
22 « Ҳара шәара ҳшәыццоит »
Арҭ аҩ-статиак рҿы еилыргоуп ақьырсианцәа шьоукы жәҩантәи ааԥхьара шрымоу шеилыркаауа , насгьы дара рзы Анцәа идоуҳала алхра иаанаго .
Иара убас ҳара еилаҳкаауеит иарбан гәазыҟашьоу доуҳала иалху ирымазар ахәҭоу , насгьы Ахәылԥаз азгәаҭара аан ачеи аҩи здызкыло рхыԥхьаӡара ахьеизҳауа ҳшазыҟазар акәу .
28 Анцәа аус ицура — гәырӷьара дууп
Жәытә-натә аахыс Иегова ишамҭақәа алшара риҭоит игәҭакы анагӡараҿы рхы аладырхәларц .
Анцәа иҭахуп ажәабжь бзиа адунеи ахьынӡа-наӡааӡо ирылаҳәазарц , насгьы ҳааиԥхьоит уи аус ҳҽалаҳархәырц .
Ари астатиаҿы еилыргоуп Анцәа иусуҩцәа раҳасабала иҳауа азылԥхарақәа .
АЦӘАҾЫ :
Ақалақь Мурундав иҟоу Абаобабқәа раллеаҿы апионер ацәқәа ҵакны иаауаз ахаҵа Абиблиа дизаԥхьоит
АЖӘАБЖЬҲӘАҨЦӘА
АБИБЛИА АҴАРАҚӘА
АХӘЫЛԤАЗ АҾЫ ИҞАН
Биорнетт , Саимона , Естон , Қелеб
АВСТРАЛИА инхо аиаҳәшьа Рене 35 шықәса раҟара лхыҵуеит , уи гәацԥыҳәарала Анцәа имаҵ зуаз Иегова ишаҳаҭцәа рҭаацәараҿы илызҳаит .
Лара еиҭалҳәоит : « Ҳара изныкымкәа ажәабжьҳәаҩцәа ахьазымхоз аҭыԥқәа рахь нхара ҳаиасхьан .
Сани саби ирдыруан ҳаԥсҭазаара аҵаки аинтереси аманы ишыҟаҵатәу !
Аԥеи аԥҳаи ансоу , саргьы исҭахын урҭ рыԥсҭазаара аинтерес аҵазарц » .
Уажәы 40 шықәса раҟара зхыҵуа Рене лхаҵа Шенгьы убас еиԥш иҟаз адоуҳатә хықәкқәа иман .
Иара еиҭеиҳәоит : « Аҩбатәи ҳхәыҷы иира ашьҭахь хара имгакәа , ҳара « Ахьчаратә бааш » аҟны ҳаԥхьеит ҭаацәарак рыӡбахә . Урҭ ажәабжьҳәаразы Аокеан ҭынч алада-мраҭашәаратәи ахәҭа Тонга * адгьылбжьахақәа рахь ицеит рхатәы ӷбала .
Уи астатиа ҳгәазҭанаҵеит Зеландиа Ҿыци Австралиеи иҟоу афилиалқәа рахь асаламшәҟәы аҩра , ажәабжьҳәаҩцәа ахьаҭаху аилкааразы * .
Ҳара иҳадыргалеит Тонгаҟа аиасра — уи аброшиураҿы ҳзыԥхьоз аҭыԥ акәын ! »
Џьеикоб , Рене , Скаи , Шен
Шен , Рене , иара убас рхәыҷқәа Џьеикоби Скаии шықәсык аҟара Тонга инхон .
Аха атәылаҿы иҟалаз аилаҩынтра иахҟьаны , дара Австралиаҟа ихынҳәыр акәхеит .
Ус шакәызгьы , Анцәа имаҵ аура еиҳаны аҽалархәразы дара ирымаз агәаҳәара рцәымӡӡеит . 2011 шықәсазы дара Норфолкҟа нхара ииасит , уи Аокеан ҭынч аҿы иҟоу имаҷӡоу дгьылбжьахоуп . Иара шьҭоуп Австралиа аҟынтә зқьи хәышә километра раҟара инахараны мрагылара аганахь ала .
Иргәаԥхама дара уа ?
Уажәы 14 шықәса зхыҵуа Џьеикоб еиҭеиҳәоит : « Иегова даҳхылаԥшуан , уи адагьы ҳмаҵзура интересхартә иҟаиҵеит ! »
Шени , Ренеи , урҭ рхәыҷқәеи реиԥш , Иегова ишаҳаҭцәа рҭаацәарақәа аӡәырҩы ажәабжьҳәаҩцәа ахьазымхо аҭыԥқәа рахь анхара аиасра иазхиоуп .
Ргәазҭазҵозеи урҭ ?
« Аӡәырҩы ауаа ажәабжь бзиа гәыкала иазыӡырҩуан , ҳаргьы иаҳҭахын урҭ иааиԥмырҟьаӡакәа Абиблиа аҵара иалагарц » ( Биорнетт )
35 шықәса раҟара зхыҵуа Биорнетти Саимонеи , иара убас уажәы 12 , 9 шықәса зхыҵуа рыҷкәынцәа Естони Қелеби нхара ииасит ауаа маҷны иахьынхо Квинсленд ( Австралиа ) аштат аҿы иҟоу ақалақь Берктаун .
« Иегова ишаҳаҭцәа уаҟа ажәабжь рыларҳәон хԥа-ԥшьба шықәса рахьтә знык , — еиҭалҳәоит Биорнетт . — Аӡәырҩы ауаа ажәабжь бзиа гәыкала иазыӡырҩуан , ҳаргьы иаҳҭахын урҭ иааиԥмырҟьаӡакәа Абиблиа аҵара иалагарц » .
Џьим , Џьек , Марк , Ка́рен
Марки Ка́рени уажәы 50 шықәса инареиҳаны ирхыҵуеит .
Дара амаҵ руан Сиднеи ( Австралиа ) аҟынтә рацәак бжьамкәа иҟаз еизарақәак рҿы , анаҩс хҩык рхәыҷқәа Џьессикеи , Џьими , Џьеки рыманы нхара ииасит Аҩадатәи атерриториаҿы ( Австралиа ) иҟоу ашахтатә ҳабла Ниуланбаи ахь .
Марк иҳәоит : « Сара ауаа бзиа избоит , убри аҟынтә аизареи амаҵзуреи рҿы ирацәаны ацхыраара ахьаҭахыз сыҟазарц сҭахын » .
Аха ҽаџьара аиасразы Карен длак-ҩакуан .
Лара еиҭалҳәоит : « Марки егьырҭ сҩызцәеи агәра сдыргон зегь шысзалҵуа .
Аҵыхәтәаны аӡбара сыдыскылеит , уи зынӡаск сахьымхәӡеит ! »
Бенџьамин , Џьеид , Бриа , Керолин
2011 шықәсазы Бенџьамини Керолини ашкол иҭамлацыз рыԥҳацәа Џьеиди Бриеи рыманы Квинслендынтә нхара ииасит рацәак идуум атәыла Мрагыларатәи Тимор ахь , уи Малаитәи архипелаг аҟны иҟоу адгьылбжьаха Тимор иахәҭакуп .
« Уаанӡа Керолини сареи Мрагыларатәи Тимор аҟны иҷыдоу пионерцәас амаҵ ҳуан , — еиҭеиҳәоит Бенџьамин . — Уаҟа ажәабжьҳәара ҳара ҳзы гәырӷьара дуун , насгьы аишьцәа даара иҳацхраауан .
Шаҟа иаҳҭахымзи уантәи ацара !
Ҳара иҳаӡбеит знымзар-зны уахь хымԥада ҳшыхынҳәуа .
Ахәыҷқәа анҳау , ҳапланқәа аамҭала иаанҳажьит , аха мап рцәаҳамкӡеит » .
Керолин иацылҵоит : « Ҳара иаҳҭахын ҳхәыҷқәа ибзиоу адоуҳатә ҭагылазаашьаҿы ирызҳаларц , амиссионерцәеи , Вефиль амаҵ зуеи , иҷыдоу апионерцәеи ирацәажәо » .
Зны Иисус ишьҭанеицәа дразҵааит : « Дарбану шәара шәахьтә аҟәарч аргылара зҭахны , даатәаны уи аргылара заҟа агаша . . . ҳасаб рзызымуа » ( Лука 14 : 28 ) .
Убас еиԥш аҭаацәара даҽа ҭыԥк ахь нхара ианиасуа , ихадоуп зегьы ибзианы иазхәыцыр .
Изызхәыцтәузеи ?
ШӘДОУҲАРА ШӘЫРӶӘӶӘАЛА .
Бенџьамин игәалашәоит : « Ҳара егьырҭ рымаҵ аура ҳҭахын , џьабаас ҳармоукәа .
Убри аҟынтә уахь ҳаиасаанӡа ҳдоуҳара арӷәӷәара ҳҽазаҳшәон .
Насгьы ажәабжьҳәареи аизара аусқәеи еиҳаны ҳаҽрылаҳархәуан » .
Хыхь зыӡбахә ҳәаз Џьеикоб иҳәоит : « Норфолкҟа ҳаиасаанӡа , ҳара ҳрыԥхьеит „ Ахьчаратә бааш “ , насгьы „ Шәҿыха “ аҟынтә абиографиақәа рацәаны .
Урҭ абиографиақәа рҿы рыӡбахә ҳәан ажәабжьҳәаҩцәа ахьазымхоз ииасыз аҭаацәарақәа рыӡбахә .
Ҳара ҳрылацәажәон урҭ зықәшәаз ауадаҩрақәа , насгьы Иегова дышрыцхраауаз » . 11 шықәса зхыҵуаз иаҳәшьа Скаи илҳәоит : « Сара схала , насгьы сани саби срыдтәаланы ирацәаны Анцәа сиҳәон ! »
АИАСРА ШӘГӘЫ АЗЫҞАШӘҴА .
Рене еиҭалҳәоит : « Ҳара ҳанхон ҳауацәеи ҳҩызцәеи рааигәара , уи аҭыԥ сара даара исгәаԥхон .
Зегь реиҳа имариаз џьаргьы амиасра акәын .
Аха исцәыӡуа акәымкәа , ҳаиасра иаанаго ахәарҭа акәын сзызхәыцуаз » .
АИНФОРМАЦИА ЕИЗЫЖӘГА .
Аҭаацәарақәа жәпакы рҽазыршәоит аиасра ргәы иахьҭоу аҭыԥ иазку аинформациа аилкаара .
Марк иҳәоит : « Ҳара Ниуланбаи иазкны иаҳԥыхьашәоз зегьы ҳрыԥхьон .
Уатәи аишьцәа ҳара ҳахь абзиабара аарԥшны аҭыԥантәи агазеҭқәа ҳзаарҭиит .
Уи ҳара иҳацхрааит уа инхо ауааи Ниуланбаи акультуреи зеиԥшроу ҳхаҿы аагара » .
Норфолкҟа ииасыз Шен иҳәоит : « Сара даара сҽазысшәон сқьырсиантә ҟазшьақәа реиӷьтәра .
Сара издыруан агәаартреи , ататареи , аиашареи аасырԥшлар , насгьы аџьабаа збалар , зехьынџьара амаҵ аура шсылшо » .
Ажәабжьҳәаҩцәа ахьазымхо аҭыԥқәа рҿы қәҿиарала Анцәа имаҵ зуа ирдыруеит уззыԥшым ауадаҩрақәа уанрықәшәо шаҟа ихадоу аҭагылазаашьақәа рыҽрықәыршәареи агәкамҳареи .
Абар ҿырԥштәқәак .
Рене еиҭалҳәоит : « Сара аҭагылазаашьақәа схы рықәсыршәо салагеит .
Иаҳҳәап , амшынеисра ӷәӷәа аныҟоу афатә аазго аӷбақәа Норфолк азааигәара изаангылаӡом .
Уи иахҟьаны адгьылбжьахаҿы афатә маҷхоит , насгьы рыхә шьҭыҵуеит .
Аха сара исымоу ахәыҷы иалхны афатә ҟаҵашьа сҵеит » .
Лхаҵа Шен иҳәоит : « Иара убас ҳара ҳҽазаҳшәоит мчыбжьыктәи абиуџьет ашьақәыргылара , нас уи ақәныҟәара » .
Урҭ рыҷкәын Џьеикоб даҽа уадаҩрак дақәшәеит : « Ҳаизара ҿыц аҟны ҳара ҳаламҵакәа быжьҩык ыҟан , аха зегьы зықәра наӡаз ракәын .
Сара исықәлаз аӡәгьы дыҟамызт !
Аха ажәабжьҳәара абзоурала сара қәрала исеиҳабызгьы сырзааигәахеит .
Иаарласны ҳара ҳаиҩызцәа бзиахеит » .
Уажәы 21 шықәса зхыҵуа Џьим убас еиԥш иҟаз аҭагылазаашьа дақәшәеит .
Иара иҳәоит : « Зегь реиҳа иаҳзааигәоу аизара ахьыҟоу Ниуланбаи аҟынтә 700 километрак инареиҳаны ибжьоуп , убри аҟынтә аконгрессқәа еиҳагьы рыхә ҳаракны иаҳшьоит .
Уахь заа ҳнеиуеит аишьцәеи аиаҳәшьцәеи ҳрацәажәарц азы .
Урҭ ҳара ҳзы ашықәс аҩныҵҟа зегь реиҳа акрызҵазкуа хҭысқәоуп ! »
Абиблиаҿы иануп : « Иԥышәшәа , иагьыжәбап Нцәа Ҳазшаз ибзиарақәа заҟароу » ( Аԥсал .
33 : 9 [ 34 : 8 , АдҾ ] ) . Ажәабжьҳәаҩцәа ахьазымхоз аҭыԥқәа рахь ииасыз еиуеиԥшым атәылақәа рҟынтә аишьцәеи аиаҳәшьцәеи рхатә ԥышәала агәра ргеит арҭ ажәақәа шиашоу .
« Зегь реиҳа зылԥхара дуны иаҳзыҟалеит уи аиасра ҳхәыҷқәа ишырнырыз , — иҳәоит Марк . — Ҳхәыҷқәа еиҳабацәа уажәшьҭа агәра ганы иҟоуп Анцәа Иаҳра раԥхьатәи аҭыԥ аҿы изыргыло амаҵзуҩцәа Иегова дышрыцхраауа .
Абас еиԥш иҟоу агәрагара ԥарала иузаахәаӡом » .
Шен иҳәоит : « Сара сыԥҳәыси схәыҷқәеи еиҳагьы сырзааигәахеит .
Иегова дара рзы иҟаиҵаз ианалацәажәо , уи агәырӷьара ду снаҭоит » .
Иҷкәын Џьеикоб диқәшаҳаҭуп : « Сара араҟа даара исгәаԥхоит .
Даара сеигәырӷьоит арахь ҳахьааз ! »
Шәахәаԥш 2004 шықәса декабр 15 рзы иҭыҵыз « Ахьчаратә бааш » , адаҟьақәа 8 — 11 ( аурыс ) аҟны иаагоу астатиа « Аиҩызара адгьылбжьахақәа рҿы Анцәа иҩызцәа » захьӡу .
2012 шықәсазы Австралиеи Зеландиа Ҿыци рфилиалқәа еидырҵеит , урҭ филиалкны иҟалеит .
ШӘАРА атәым тәылаҿы амаҵ жәуазар , уа инхо ауааи ркультуреи пату рықәышәҵала .
Урҭ рыбзиабареи рпатуқәҵареи шәырҳауеит , иҿыцу аҭагылазаашьақәа шәыҽрықәшәыршәозар .
Ажәабжьҳәаҩцәа ахьазымхо аҭыԥ ахь ииасыз аизара аиҳабацәа реизара ҿыц ацхыраара ду арҭар рылшоит , аишьцәа доуҳатә хьчаҩцәаны аҟалара ианрыцхраауа .
Иҟалап урҭ аизара аиҳабацәа ԥыҭрак ашьҭахь даҽа ҭыԥк ахь ииасыр , аха рџьабаа акыраамҭа аизара ахәарҭа азаанагалоит .
Шәара убас еиԥш иҟоу аизара аиҳабацәа шәреиуазар , егьырҭ аназыҟашәҵо шәхы иашәырхәар шәылшоит анаҩстәи алабжьарақәа .
« Аишьцәа рымч зықәхо адҵақәа рышәҭала .
Идшәырбала иҟаҵатәу , насгьы ишыҟаҵатәу , иара убас агәра дшәыргала уи шырзыҟаҵо » ( Марк ) .
« Аамҭақәак рышьҭахь сара инструкциақәак аҭыԥантәи абызшәахьы ииазгеит .
Уи иаразнак алҵшәа бзиақәа аанагеит , избанзар аишьцәа еиҳа еиӷьны еилыркаауа иалагеит дара рҟынтә иззыԥшу » ( Бенџьамин ) .
« Шәыгәрахаҵара шәыцеиҩызшо рҟазшьа бзиақәа шәхы рзышәышьҭла .
Убасҟан шәааигәа иҟоугьы шәаргьы анасыԥ шәымазаауеит » ( Биорнетт ) .
« Егьырҭ иҟарҵо зегь аконтроль азыжәмулан .
Ауаҩы иҟаиҵо зегь еснагь акритика азуулар , иара иаразнак игәы каҳар ауеит .
Иара убас уаанӡатәи шәеизареи уажәтәи шәеизареи еиҿшәмырԥшлан .
Шәааҟәымҵӡакәа ишәҳәалар : „ Уаанӡатәи сеизараҿы . . . “ — уи згәаԥхо ҟаларым » ( Марк ) .
« Аҭыԥантәи аишьцәа раҵкыс еиӷьны зегьы жәдыруашәа , зегь еилышәкаауашәа шәхы мҩаԥыжәымгалан .
Абиблиатә принципқәеи Анцәа иорганизациа аҟынтә иҩу анапхгарақәеи шәхы иашәырхәала .
Уи акзаара ахьчоит , насгьы ҳара зегьы аҵара ҳзырҵо Иегова шиакәу аилкаара иҳацхраауеит » ( Шен ) .
« Еишьаратә бзиабарала шәеизыҟаз » ( АУР . 13 : 1 ) .
АШӘАҚӘА : 72 , 119
Изакәызеи аиашьаратә бзиабара ?
Избан аиашьаратә бзиабара анаҩсгьы аарԥшра зхадоу ?
Ишԥаҳалшо аиашьаратә бзиабара аарԥшра ?
1 , 2 .
Избан апостол Павел иқьырсианыз ауриацәа асаламшәҟәы зырзиҩыз ?
ИЦОИТ 61 ашықәс ҳ . ҳ .
Израиль инхо ақьырсианцәа уажәы еиҳа иҭынчрахаз аамҭа еигәырӷьоит .
Апостол Павел макьана Рим дҭакуп , аха уи иаарласны доурышьҭуеит ҳәа дгәыӷуеит .
Иара иҩыза Тимофеи ааигәа ихы дақәиҭыртәит , убри аҟынтә урҭ рҩыџьагьы Иудеиа инхо ақьырсианцәа рҭаара ргәы иҭоуп ( Аур .
13 : 23 ) . Аха хәышықәса рышьҭахь , Иисус иԥааимбаражәа инақәыршәаны , Иерусалим ар акәшоит .
Усҟан Иудеиа аҟынтә ақьырсианцәа , еиҳарак Иерусалим инхо , ахәыцха аамҭа роуӡом .
Иисус ргәырҽаниҵахьан заа зыӡбахә ҳәаз ахҭысқәа ишрылагаз анаарбалак , иаразнак ақалақь аанрыжьыр шакәу ( Лука 21 : 20 — 24 ) .
Иисус ари аԥааимбаражәа иҳәеижьҭеи 28 шықәса ҵит , уи аамҭазы ииашаз иқьырсианыз ауриацәа аԥхарсрақәа ирықәшәахьан , насгьы қәҿиарала егьырҭ аԥышәарақәа рацәаны ирхыргахьан ( Аур . 10 : 32 — 34 ) .
Аха Павел еиликаауеит уажәымзар-уажәы дара рыгәрахаҵара зегь раасҭа иуадаҩу аԥышәарақәа ирықәшәараны ишыҟоу ( Матф . 24 : 20 , 21 ; Аур .
12 : 4 ) . Иара раԥхьаҟа иҟалараны иҟоу ахҭысқәа иазыҟаиҵар иҭахуп .
Усҟан дара ахачҳара ӷәӷәеи рхы-рыԥсы рҿыхразы агәрахаҵареи аадырԥшыроуп .
( Уаԥхьа Ауриацәа рахь 10 : 36 — 39 . )
Иегова иԥшьоу идоуҳа Павел игәазҭанаҵеит урҭ аишьцәеи аиаҳәшьцәеи рԥышәарақәа рыхгараҿы дрыцхраарц азы асаламшәҟәы рзыҩра. Уи асаламшәҟәы иахьа Ауриацәа ирзишьҭыз ашәҟәы ҳәа еицырдыруеит .
Избан Павел ауриацәа рахь ииҩыз ҳара ҳзы аинтерес заҵоу ?
Павел актәи ашәышықәсазы иқьырсианыз ауриацәа ирзиҩыз ҳара ҳзы аинтерес ду аҵоуп .
Избан ?
Избанзар иахьа ҳаргьы уи иеиԥшу аҭагылазаашьа ҳҭагылоуп .
Ихьанҭоу арҭ аамҭақәа раан Иегова имаҵзуҩцәа ибзиаҵәҟьаны ирдыруеит аҿагыларақәеи аԥхарсрақәеи закәу ( 2 Тим . 3 : 1 , 12 ) .
Ҳара ишьақәҳарӷәӷәахьеит Анцәа аҵыхәтәанынӡа игәра шаҳго , насгьы ӷәӷәала ҳашизиашоу .
Аха уеизгьы ҳара ҳҟынтәи аӡәырҩы Иегова имаҵ руеит еиҳа ианҭынчу аамҭазы , насгьы иаарту аҿагыларақәа ирықәшәаӡом .
Аха Павел иаамҭазы инхоз ақьырсианцәа реиԥш , иаҳхаҳмыршҭлароуп ҳаԥхьаҟа ҳагәрахаҵара зегь раасҭа иӷәӷәоу аԥышәара шазыԥшу !
( Уаԥхьа Лука 21 : 34 — 36 . )
Иарбан жәеинраалоу 2016 - тәи ашықәс иазалху , насгьы избан уи заамҭанытәу ?
Иҳацхраауазеи иаарласны иҟалараны иҟоу ахҭысқәа рҽырзыҟаҵара ?
Павел ауриацәа ирзиҩыз асаламшәҟәаҿы иаагоу азхәыцрақәа ҳагәрахаҵара дырӷәӷәар рылшоит .
Даараӡа ихадоу урҭ азхәыцрақәа руак ҳаԥшаар ҳалшоит уи асаламшәҟәы аҵыхәтәантәи ахы злалаго актәи ажәеинраалаҿы .
Уа иануп ааԥхьара : « Еишьаратә бзиабарала шәеизыҟаз » ( Аур . 13 : 1 ) .
Ари ажәеинраала 2016 - тәи ашықәс иазалху жәеинраалоуп .
2016 - тәи ашықәс иазалху ажәеинраала : « Еишьаратә бзиабарала шәеизыҟаз » ( Ауриацәа рахь 13 : 1 )
Иаанагозеи аиашьаратә бзиабара ?
Иаанагозеи ҳара ҳзы аиашьаратә бзиабара аарԥшра ?
Павел ихы иаирхәон абырзен ажәа филаделфи́а , уи иаанагоит « аиашьа иахь абзиабара » .
Аиашьаратә бзиабара — ари аҭаацәара , ма аҩызцәа гәакьақәа ирыбжьоу еизааигәоу , аԥхарра зҵоу аизыҟазаашьа ӷәӷәақәа зныԥшуа бзиабара хкуп ( Иоанн 11 : 36 ) .
Ҳара аишьцәеи аиаҳәшьцәеи ҳакәушәа ҳҽыҟаҳҵаӡом , ус ҳагьыҟаҵәҟьоуп ( Матф .
23 : 8 ) . Ҳара ҳцәаныррақәа аанарԥшуеит Римаа рахь 12 : 10 рҿы иану ааԥхьара : « Бзиа шәеибабала еишьцәаҵас , ҭаацәарак иатәу ауаа реиԥш ; аӡәи-аӡәи ҳаҭыр ахьеиқәышәҵаша шәаҳасабыз » .
Анцәа имаҵзуҩцәа ӷәӷәала еиднакылоит ас еиԥш иҟоу абзиабареи ага́пе захьӡу апринципқәа шьаҭас измоу абзиабареи .
Иззыҟазар рыхәҭада ақьырсианцәа еишьцәаҵас ?
Библиаҭҵааҩык ишиҳәо ала , « ажәақәа „ аиашьаратә бзиабара “ иқьырсианым алитератураҿы лассы-лассы иуԥылаӡом » .
Аиудаизм аҿы « аиашьа » ҳәа зны-зынла изарҳәоз ауацәа мацара шракәмызгьы , уи аиудеиаа роуп изҵазкуаз , егьырҭ ажәларқәа ракәымкәа .
Аха ақьырсианцәа еишьцәаҵас еизыҟазар ауп , милаҭс изҵанакуазаалакгьы ( Рим . 10 : 12 ) .
Аиашьаратә бзиабара аарԥшышьа Иегова ихаҭа иаҳирҵоит ( 1 Фес . 4 : 9 ) .
Аха избан уи аҩыза абзиабара анаҩсгьы изаарԥшлатәу ?
а ) Иарбан мзыз хадоу иҳамоу аиашьаратә бзиабара аарԥшразы ?
б ) Иарбан мзызу еиҭа иҟоу аиашьаратә бзиабара арӷәӷәаразы ?
Ҳара аиашьаратә бзиабара ааҳарԥшлароуп , избанзар раԥхьа иргыланы Иегова уи ҳара ҳҟынтәи дазыԥшуп .
Ҳашьцәа бзиа рбара мап ацәаҳкуазар , Анцәа бзиа даҳбоит ҳәа ҳазҳәом ( 1 Иоанн 4 : 7 , 20 , 21 ) .
Уи адагьы , ҳаиашьара ада ԥсыхәа ҳамам , еиҳарак ихьанҭоу аамҭақәа раан .
Павел идыруан ари асаламшәҟәы ззышьҭыз иқьырсианыз ауриацәа рахьтә шьоукы иаарласны рыҩнқәеи идырҳаз амали аанрыжьыр шакәхо .
Иисус заа иҳәахьан уи аамҭа шыхьанҭахо ( Марк 13 : 14 — 18 ; Лука 21 : 21 — 23 ) .
Убри аҟынтә урҭ ақьырсианцәа ирымаз аиашьаратә бзиабара уаанӡа еиԥшымкәа идырӷәӷәалар акәын ( Рим .
12 : 9 ) . Иҟаҳҵалар акәзеи агәырҩа ду алагаанӡа ?
Иаарласны адунеи аҿы уаанӡа ахаан иҟамлацыз агәырҩа ду аԥшақәа аужьхоит ( Марк 13 : 19 ; Аат .
7 : 1 — 3 ) . Усҟан ҳара Анцәа идҵа ҳақәныҟәар ауп : « Шәца , сыжәлар , аҩныҵҟатәи ауадақәа шәрыҩналаны ашә ашәыркы .
Шәҽышәҵәах аамҭа кьаҿк иалагӡаны , агәыԥжәара ииасаанӡа » ( Ис . [ Ис . ]
26 : 20 ) . Иҟалап урҭ « аҩныҵҟатәи ауадақәа » ҳашьцәеи ҳаҳәшьцәеи ҳареи Иегова ҳахьимҵахырхәо аизарақәа ирыҵанакуазар .
Аха иааиԥмырҟьаӡакәа аизарақәа рҭаара мацара азхаӡом .
Павел иқьырсианыз ауриацәа иргәалаиршәеит урҭ аиқәшәарақәа рхы ишадырхәалар акәу бзиабарала рҽеимардарц , наҟ-ааҟ , дара-дара рыбжьара , абзиара-ахирра бжьарҵарц азы ( Аур . 10 : 24 , 25 ) .
Ҳара иҳамоу аиашьаратә бзиабара иахьа иҳарӷәӷәалар ауп , избанзар уи ҳаԥхьаҟа ҳзықәшәо аԥышәарақәеи ауадаҩрақәеи зегьы рыхгара иҳацхраауеит .
а ) Иарбан лшарақәоу иахьа иҳамоу аиашьаратә бзиабара аарԥшразы ?
б ) Иаажәга Иегова имаҵзуҩцәа аиашьаратә бзиабара шаадырԥшуаз узырбо аҿырԥштәқәа .
Аха агәырҩа ду алагаанӡа , ҳара иахьанатә аиашьаратә бзиабара ӷәӷәа ҳамазар ауп .
Ақьырсианцәа аӡәырҩы адгьылҵысрақәа , аӡхыҵрақәа , афырҭын , ацунами , ма даҽа ԥсабаратә рыцҳарақәак ирыхҟьаны , ааха ӷәӷәа роуит .
Даҽа шьоукы аҿагыларақәеи аԥхарсрақәеи ирықәшәоит ( Матф .
24 : 6 — 9 ) . Урҭ зегьы рнаҩсангьы аԥара иадҳәалоу ауадаҩрақәа ҳрықәшәоит , избанзар ицқьам ари асистемаҿы ҳанхоит ( Аат .
6 : 5 , 6 ) . Аха ауадаҩрақәа рацәахацыԥхьаӡа , ҳара иҵаулоу ҳабзиабара аарԥшра алшара ҳамоуп .
Иисус « шьардаҩы рыбзиабара хьшәашәашт » ҳәа заа иҳәахьан .
Аха ҳара анаҩсгьы ишьақәҳарӷәӷәалар ауп иҳамоу аиашьаратә бзиабара шмыхьшәашәаз ( Матф . 24 : 12 ) .
Еилҳаргозеи ҳара уажәы ?
Иахьа ҳара ауадаҩрақәа рацәаны ҳрықәшәоит .
Ишԥеилаҳкаари ҳашьцәа рахь иҳамоу абзиабара шмыхьшәашәаз ?
Ишԥаҳалшо ҳашьцәеи ҳаҳәшьцәеи рахь уи аҩыза абзиабара ӷәӷәа шҳамоу аарԥшра ?
« Еишьаратә бзиабарала шәеизыҟаз » ҳәа аниҳәа ашьҭахь , апостол Павел еиқәиԥхьаӡеит ақьырсиантә еизараҿы абзиабара злааҳарԥшуа азнеишьақәа .
Шәааи ҳрыхәаԥшып урҭ рахьтә фба .
11 , 12 .
Иаанагозеи асасдкылара аарԥшра ?
( Шәахәаԥш астатиа алагамҭаҿы иаагоу асахьа . )
« Асасдкыларатә шәхашәмыршҭлан » .
( Уаԥхьа Ауриацәа рахь 13 : 2 . )
Абырзен бызшәа аҟынтәи « асасдкылара » ҳәа еиҭагоу ажәа иаанагоит « иузымдыруа иахь ақьиара » .
Уи иаҳгәаланаршәоит Авраами Лоти рҿырԥшы . Дара зынӡа ирзымдыруаз гәаартыла ирыдыркылеит .
Урҭ рысасцәа маалықьцәан
Павел арҭ аҿырԥштәқәа ааигеит иқьырсианыз ауриацәа асасдкыларатә рхамышҭуа аиашьаратә бзиабара аарԥшра ргәазҭеиҵарц азы .
Иааҳаԥхьома ҳара егьырҭ акреицаҳфарц , ма ҳаицәажәарц , ҳгәы шьҭибахырц азы , уи ала асасдкылара аарԥшуа ?
Уи азы иаҭахӡам уаҩ иимбац афатә аҟаҵара .
Иара убас ииашахомызт ҳара ҳзыҳәан ак ҟазҵар зылшо мацара рааԥхьара ( Лука 10 : 42 ; 14 : 12 — 14 ) .
Ҳара иаҳҭаху егьырҭ ргәы шьҭаҳхырц ауп , рыршанхара акәӡам !
Ҳазхиоума ҳара араионтә хылаԥшҩы иԥҳәыси иареи рааԥхьара , урҭ макьана ибзианы иаҳзымдыруазаргьы ?
Иахьа ҳара даара ҳаилахоуп , ҳаԥсҭазаара гәҭынчымрала иҭәуп , убри аҟынтә « асасдкыларатә шәхашәмыршҭлан » даара изаамҭанытәу лабжьароуп .
13 , 14 .
Ишԥаҳалшо ҳара абахҭа иҭаку ҳхаҳмыршҭлар ?
« Ишәхашәмыршҭлан абахҭа иҭаку » .
( Уаԥхьа Ауриацәа рахь 13 : 3 . )
Павел зыӡбахә иҳәоз иҭакыз зегь ракәӡамызт,
аха зыгәрахаҵаразы иҭакыз ракәын .
Уи аамҭазы Павел дбаандаҩуижьҭеи ԥшьышықәса раҟара ҵуан ( Флп .
Иара аишьцәа абас ирҽхәеит : « Абахҭа иҭакыз шәрызхьаауан » ( Аур . 10 : 34 ) .
Павел хаҭала ацхыраара изҭоз реиԥш , иқьырсианыз ауриацәа иааигәа иҟазар рылшомызт .
Аха ишԥарылшоз урҭ дырхамышҭырц ?
Гәыкала иара изы Анцәа иҳәалазҭгьы
Иахьа ҳаргьы абахҭа иҭаку ҳашьцәа ҳарцәыхаразар ауеит .
Урҭ рааигәара инхо Иегова ишаҳаҭцәа ишрылшо еиԥш , хаҭала ацхыраара рыҭара ҳалшаӡом .
Аха ҳара арыцҳашьареи аиашьаратә бзиабареи ааҳарԥшуеит , ҳааҟәымҵӡакәа дара рзы Иегова ҳиҳәозар .
Иаҳҳәап , Еритреиа ирацәоуп иҭаку ҳашьцәеи ҳаҳәшьцәеи .
Зны-зынла ахәыҷқәагьы анҭаркуа ыҟоуп .
Аишьцәа Паулос Ииассу , Исаак Могос , Негеде Теклемариам абахҭа иҭакуижьҭеи 20 шықәса еиҳауп !
Иаҳгәалашәома урҭ Анцәа ҳаниҳәо ?
Ишԥаҳалшо хаҵеи-ԥҳәыси реимазаара пату ақәҵара ?
« Хаҵеи-ԥҳәыси реимазаара ԥшьазароуп » .
( Уаԥхьа Ауриацәа рахь 13 : 4 . )
Ҳара ҳаиашьаратә бзиабара убарҭоуп гәаԥхашәала ҳацқьаны ҳахьаанхо ала
Аизараҿы аӡәы ихаҵара ицеиҩызшо аиашьа , аиаҳәшьа , ма урҭ рҭаацәара иатәу рганахь ала гәаԥхашәадарала ихы мҩаԥигазҭгьы , уи аиашьаратә бзиабара шьаҭас измоу агәреибагара арӡуан .
Апостол Павел ргәырҽаниҵон : « Дарбанзаалакь феидак , ԥгалак соуеит ҳәа цәгьарак , бааԥсрак иашьа иҵаимгалааит » ( 1 Фес . 4 : 3 — 8 ) .
Уи адагьы , шәазхәыц шаҟа ахьаа цәгьа лзаанаго аԥҳәыс , лхаҵа апорнографиа дшахәаԥшуа анеилылкаалак .
Иузҳәома иара уи ала иԥҳәыс лахь абзиабара , насгьы аҭаацәалазаарахь апатуқәҵара ааирԥшит ҳәа ? ( Матф . 5 : 28 ) .
Ишԥаҳацхраауеи аиашьаратә бзиабара аарԥшра иҳамоу ахьҳазҳархо ?
« Ишәымоу шәызшәырха , шәалаӡа » .
( Уаԥхьа Ауриацәа рахь 13 : 5 . )
Иҳамоу анҳазҳархо , Иегова ҳашиқәгәыӷуа ааҳарԥшуеит .
Уи ҳацхраауеит амал иҭышәынтәаланы азнеира.
Еилаҳкаауеит Иеговеи ҳареи , насгьы ҳагәрахаҵара ҳацеиҩызшои ҳареи ҳаизыҟазаашьақәа аԥара аасҭа рыхә шыҳараку .
Ауаҩы имоу изирхозар , дашшӡом , агәынамӡара ааирԥшӡом , насгьы агхақәа рыԥшаара дашьҭаӡам .
Иара аиашьаратә бзиабара ықәызхуа аԥсыцәгьареи ашьыцреи иҽриҭаӡом .
Имоу анизирхо , иара ак иамеигӡо иакәны дҟалоит .
Ишԥаҳацхраауеи аиашьаратә бзиабара аарԥшра акгьы ҳахьацәымшәо ?
Шәымшәа-шәмырҳа шәыҟаз .
( Уаԥхьа Ауриацәа рахь 13 : 6 . )
Иегова ҳаниқәгәыӷуа , аԥышәарақәа зегьы рҿы акгьы ҳацәымшәалар ҳалшоит . Уи иабзоураны ҳара агәазыҟашьа бзиа ҳамазаалоит .
Агәазыҟашьа бзиеи аиашьаратә бзиабареи анааҳарԥшуа , ҳагәрахаҵара ҳацеиҩызшо рырӷәӷәара , насгьы ргәышьҭыхра ҳалшоит .
Арыцҳара ду аан ицқьам ари адунеи азы аамҭа аныцәгьахалак , ҳара ҳхы шьҭыхны ҳгылар ҳалшоит , избанзар ҳаиқәырхара шааигәоу ҳдыруеит .
Иаашәырԥшуама аџьшьара аизара аиҳабацәа ирбо аџьабаа азы ?
( Шәахәаԥш абзац 18 . )
Ишԥаҳалшо аизара аиҳабацәа рахь иааҳарԥшуа аиашьаратә бзиабара аизырҳара ?
« Анцәа иажәа шәызназгоз шәырҵаҩцәа шәхашәмыршҭлан » .
( Уаԥхьа Ауриацәа рахь 13 : 7 , 17 . )
Аизара аиҳабацәа хәыда-ԥсада рхы иамеигӡакәа ҳара ҳзы ирбо аџьабаа ҳаназхәыцуа , дара рахь иааҳарԥшуа ҳабзиабареи ҳаџьшьареи еизҳауеит .
Ҳхымҩаԥгашьа иахҟьаны урҭ агәырӷьара рцәыӡыр , насгьы иқәыԥсычҳауа рмаҵзура нарыгӡалар ҳҭахӡам .
Аха ҳарзыӡырҩуазар , насгьы рҳәатәы ҳацныҟәозар , имҩаԥырго русқәа рзы дара рахь ҳабзиабара ааҳарԥшуеит .
19 , 20 .
Ишԥаҳалшо аиашьаратә бзиабара иҵегьы қәҿиара ҳаманы аарԥшра ?
Ҳәарада , гәык-ԥсыкала иаарԥшу аиашьаратә бзиабара Иегова ижәлар зларылукаауа ҷыдароуп .
Павел иазгәеиҭеит иара иаамҭазы ақьырсианцәа ӷәӷәала бзиа ишеибабоз .
Аха анаҩс ргәазҭеиҵеит урҭ иҵегьы қәҿиара рыманы рхы аадырԥшларц .
Уи иаанагоит еснагь аҽеиӷьтәра шҳахәҭоу .
Ашықәс иазалху ажәеинраала шәанахәаԥшло , шәрызхәыцла абарҭ азҵаарақәа : исылшома сара еиҳа асасдкылара аарԥшра ?
Ишԥасылшо абахҭа иҭаку рхамышҭра ?
Пату ақәысҵома Анцәа иҳамҭа аҭаацәалазаара ?
Исыцхраауазеи исымоу сзырхара ?
Ишԥасылшо Иегова иахь исымоу агәрагара арӷәӷәара ?
Исылшома сара аизара аиҳабацәа еиҳаны рыцхраара ?
Ҳара арҭ ф-ганк рҿы ҳхы аус адаҳулалар , сынтәатәи ашықәс иазалху ажәеинраала ҳара ҳзы баша иҩу ажәақәахом .
Ҳара иааҳарԥшуеит абарҭ ажәақәа аус аҿы ҳашрықәныҟәо : « Еишьаратә бзиабарала шәеизыҟаз » ( Аур . 13 : 1 ) .
Абзац 9 .
Иегова ишаҳаҭцәа аԥсабаратә рыцҳарақәа раан аиашьаратә бзиабара шаадырԥшуаз атәы шәаԥхьа ииуль 15 , 2002 шықәсазы иҭыҵыз « Ахьчаратә бааш » аҿы , адаҟьақәа 8 — 9 ( аурыс ) , насгьы ашәҟәы « Иегова ишаҳаҭцәа — Анцәа Иаҳра ажәабжьҳәаҩцәа » 19 - тәи ахаҿы ( аурыс ) .
« Анцәа еиҭаҳәашьа змам ибаҩхатәразы [ « еиҭаҳәашьа змам иҳамҭа азы » , АдҾ ] , џьшьара имазааит ! » ( 2 КОР . 9 : 15 ) .
АШӘАҚӘА : 121 , 63
Ҳгәы зызҭанаҵозеи ҳара Христос ибзиабара ?
Ҳгәы шԥазҭанаҵо Анцәа ибзиабара азхәыцра ҳашьцәеи ҳаҳәшьцәеи бзиа рбара ?
Избан Анцәа игәшаҭара ҳашьцәа рыгхақәа ранажьра ҳгәы зазҭанаҵо ?
1 , 2 . а ) Иаҵанакуазеи Анцәа « еиҭаҳәашьа змам иҳамҭа » ?
б ) Иарбан зҵаарақәоу ари астатиаҿы еилыргахо ?
ИЕГОВА ҳара ҳахь абзиабара дуи аҳалалреи ааирԥшит , ихшаазаҵәу Иԥа адгьыл ахь даашьҭны ( Иоанн 3 : 16 ; 1 Иоанн 4 : 9 , 10 ) .
Апостол Павел уи Анцәа « еиҭаҳәашьа змам иҳамҭа » ҳәа азиҳәеит ( 2 Кор . 9 : 15 ) .
Избан убарҭ рҩызцәа ажәақәа ихы изаирхәаз ?
Павел идыруан Христос инаӡоу иҿыхратә ԥсхҭынҵара иабзоураны Анцәа иқәыргәыӷрақәа зегьы шынаӡо .
( Уаԥхьа 2 Коринфаа рахь 1 : 20 , АдҾ . )
Убасала Анцәа « еиҭаҳәашьа змам иҳамҭа » иаҵанакуеит Иегова Иисус ила иааирԥшуа иқьиареи азиашара зныԥшуа ибзиабареи .
Ари ииашаҵәҟьаны еиҭаҳәашьа змам , хәы змам ҳамҭоуп .
Ишԥаҳнырыр акәу ак иузадымкыло ари аҳамҭа ахьҳаҭәашьоу ?
Иарбан усқәоу ҳгәы зызҭанаҵо ахаша , март 23 , 2016 шықәсазы имҩаԥысуа Иисус Христос иԥсра агәаларшәара Ахәылԥаз апериод азы ари аҳамҭа ҳаназхәыцуа ?
3 , 4 . а ) Иарбан цәанырроу ишәызцәырҵуа аҳамҭа аншәоуа ?
б ) Ишԥаԥсахыр алшо шәыԥсҭазаара иалукаартә иҟоу аҳамҭа ?
Ҳәарада , аҳамҭақәа анҳауа , даараӡа ҳгәы иахәоит .
Аха ҳамҭақәак еиҳа иналукаауа иҟоуп ; урҭ ҳаԥсҭазаара рыԥсахыр рылшоит .
Иаҳҳәап , шәара ацәгьа жәуит , убри азы ашьра шәықәырҵеит .
Ус иаалырҟьаны аӡәы даацәырҵны иҳәоит иԥсҭазаара шәыхҭынҵара дшазхиоу .
Ааи , шәара шәыԥсы ҭазарц азы , иара аԥсра дазхиоуп !
Иарбан цәаныррақәоу уи ишәызцәырнагарыз ?
Ас еиԥш иаарԥшу ахамеигӡара зныԥшуа абзиабара шәхымҩаԥгашьа азхәыцра , мамзаргьы шәыԥсҭазаашьа зынӡаск аԥсахра шәгәазҭанаҵар алшон .
Шәара егьырҭ рахь еиҳа ақьиареи аҳалалреи аашәырԥшыр ауан , насгьы шәгәы шәзырхьхьоу зегьы иранашәыжьыр шәылшон .
Шәыԥсы ахьынӡаҭоу ахаангьы ишәхашҭраны шәыҟам хатәгәаԥхарала шәцынхәрас аԥсра иазхиаз иҿаԥхьа шәызҵымӡаауа ауал шшәықәзаало .
Избан Анцәа иҟаиҵаз аҿыхра егьырҭ аҳамҭақәа раасҭа акырӡа изеиҳау ?
Аха Иегова Христос ила иҳаиҭаз хыхь иаагаз аҿырԥш аҿы зыӡбахә ҳәаз ауаҩы иҟаиҵаз аасҭа акырӡа еиҳауп ( 1 Пиотр 3 : 18 ) .
Шәааи ҳазхәыцып .
Иаҳҭынхаз агәнаҳа иахҟьаны , ҳара зегьы аԥсра ҳзыԥшуп ( Рим . 5 : 12 ) .
Иегова абзиабара аарԥшны Иисус адгьыл ахь дааишьҭит « зегь ҿызхыз , ирхыԥсааз » иакәхарц азы ( Аур . 2 : 9 ) .
Иегова ҳаиқәырхара адагьы , аԥсра наӡаӡа ақәгаразы ашьаҭа шьҭеиҵеит ( Ис .
[ Ис . ] 25 : 7 , 8 ; 1 Кор . 15 : 22 , 26 ) .
Иисус иахь агәрахаҵара аазырԥшуа зегьы хьаада-баада , насыԥ рыманы наӡаӡа анхара рылшоит — адгьыл аҿы инхало Анцәа Иаҳра атәылауаа реиԥш , ма Анцәа идоуҳала иалху Христос ажәҩан аҿы напхгара ицҟазҵало реиԥш ( Рим . 6 : 23 ; Аат .
5 : 9 , 10 ) . Иарбан зылԥхарақәоу еиҭа ари Анцәа иҳамҭа иаанаго ?
а ) Иарбан Анцәа изылԥхарақәоу шәара еиҳа шәыззыԥшу ?
б ) Еиқәышәыԥхьаӡа Анцәа ибзиабара ҳгәы зызҭанаҵо .
Иегова иҟаиҵаз ари аҳамҭа абзоурала ҳара ҳчымазарақәа зегьы хәышәтәхоит , адгьыл џьанаҭхоит , иԥсхьоу рыԥсы ҭалоит ( Ис . [ Ис . ]
33 : 24 ; 35 : 5 , 6 ; Иоанн 5 : 28 , 29 ) . Анцәа « еиҭаҳәашьа змам иҳамҭа » ҳаназхәыцуа , ҳара Иеговеи иара иахь азиашара аазырԥшуа Иԥеи аџьшьара рыҭара ҳҭаххоит .
Аха ишԥарныруеи ҳусқәа Анцәа ибзиабара ?
Ҳара еилҳаргоит уи ҳгәы шазҭанаҵо : 1 ) Иисус Христос имҩала ацара , 2 ) ҳашьцәа бзиа рбара , насгьы 3 ) гәыкала егьырҭ рыгхақәа ранажьра .
7 , 8 .
Ҳгәы зызҭанаҵозеи ҳара Христос ибзиабара ?
Актәи : ҳара иҳамазар ауп агәаҳәара Иисус Христос изы анхара .
Апостол Павел иҩуан : « Христос ибзиабарала ҳахьчоуп [ « ҳгәазҭаҵоуп » , АдҾ ] .
( Уаԥхьа 2 Коринфаа рахь 5 : 14 , 15 . )
Павел еиликаауан Иисус ибзиабара ианақәҿаҳҭуа , уи ҳгәы шазҭанаҵо иара изы анхара .
Иегова иаҳзыҟаиҵаз ибзианы ианеилаҳкаауа , ҳагәқәа бзиабарала иҭәуеит , насгьы Иисус имҩала ацара гәык-ԥсык ала иаҳҭаххоит .
Ишԥаҳалшо уи агәаҳәара шҳамоу аарԥшра ?
Иегова иахь иҳамоу абзиабара Иисус иҿыԥшра , насгьы имҩала ацара ҳгәазҭанаҵоит ( 1 Пиотр 2 : 21 ; 1 Иоанн 2 : 6 ) .
Азыӡырҩра анааҳарԥшуа , ҳара ишьақәҳарӷәӷәоит Иеговеи Иисуси бзиа ишаҳбо .
Иисус иҳәеит : « Сара сыԥҟарақәа змоу , ирықәныҟәауа — Сара бзиа сибоит ; Сара бзиа сызбауа уи Сара Саб илагьы бзиа дбахоит , Саргьы бзиа дызбап » ( Иоанн 14 : 21 ; 1 Иоанн 5 : 3 ) .
Иарбан қәыӷәӷәароу ҳара иахьа ҳазҿагылоу ?
Ахәылԥаз азгәаҭара апериод аан ҳаԥсҭазаара ҳазхәыцыр бзиахон .
Шәхы шәазҵаа : « Иабасылшахьеи сыԥсҭазаараҿы Иисус имҩала ацара ?
Еиӷьыстәыр сылшозеи ? »
Ҳара ҳхы гәаҳҭалароуп , избанзар ицқьам ари адунеи иааҟәымҵӡакәа иҳақәыӷәӷәоит , иара амҩала ҳцаларц азы ( Рим . 12 : 2 ) .
Агәҽанызаара ааҳмырԥшлар , ари адунеи афилософиа ҳатәнатәыр ауеит , мамзаргьы еицырдыруа ауааи аспортсменцәеи рҿыԥшра ҳалагар ҳалшоит ( Кәал . 2 : 8 ; 1 Иоанн 2 : 15 — 17 ) .
Ишԥаҳалшо ари адунеи ақәыӷәӷәара ҳаҿагылар ?
Иарбан зҵаарақәоу Агәаларшәара ахәылԥаз азгәаҭара апериод аан ҳзызхәыцыр ҳалшо , насгьы ҳгәы зызҭанаҵар алшозеи уи ?
( Шәахәаԥш астатиа алагамҭаҿы иаагоу асахьа . )
Агәаларшәара Ахәылԥаз азгәаҭара апериод аан ҳара иҳамоуп алшара ҳамаҭәа , ҳвидеофильмқәа , ҳаззыӡырҩуа амузыка , насгьы ҳкомпиутерқәеи , ҳҭелқәеи , ҳапланшетқәеи ирҭоу агәаҭара .
Шәымаҭәа анеилышәхуа , шәхы шәазҵаа : « Абри амаҭәа сышәҵаны сцар ахьысҭаху Иисус дшыҟало здыруазҭгьы , сҭеиҭыԥш сацәыԥхашьарызма ?
( Уаԥхьа 1 Тимофеи иахь 2 : 9 , 10 . )
Сара уи сышәҵаны аӡәы сибар , Иисус Христос иҵаҩы шсакәу изеилкаауама ? »
Абарҭ рҩызцәа азҵаарақәа амузыкеи афильмқәеи рганахь алагьы иқәҳаргылар ҳалшоит : « Игәаԥхарызма Иисус ари афильм ма ашәа ?
Сҭел ма сыпланшет дахәаԥшырц иҭаххазҭгьы , уа иибоз сацәыԥхашьарызма ? »
Шәвидеохәмаррақәа анеилышәхуа , шәхы шәазҵаа : « Исылшарызма Иисус иеилыркаара ари ахәмарра зысгәаԥхо ? »
Иегова иахь иҳамоу абзиабара ҳгәазҭанаҵоит ақьырсиан иаҭәам зегьы мап рыцәкра , уи зыхә ҳараку ак акәзаргьы ( Аус . 19 : 19 , 20 ) .
Иегова ҳҽанизаҳкуаз ажәа иаҳҭеит Иисус изы ҳшынхало , ҳхазы акәымкәа .
Убри аҟынтә ҳара Иисус имҩала ацара иаҳԥырхагахо ак ҳамазар ҳахәҭам ( Матф . 5 : 29 , 30 ; Флп .
4 : 8 ) . а ) Ҳгәы зызҭанаҵозеи ҳмаҵзураҿы Иеговеи Иисуси рахь иҳамоу абзиабара ?
б ) Ишԥаҳалшо аизараҿы егьырҭ рыцхраара ?
Иисус иахь иҳамоу абзиабара ҳгәазҭанаҵоит ажәабжьҳәареи аҵаҩцәа разыҟаҵареи гәақәкрыла аҽалархәра ( Матф .
28 : 19 , 20 ; Лука 4 : 43 ) . Агәаларшәара Ахәылԥаз азгәаҭара апериод аан 30 ма 50 сааҭ ажәабжьҳәара иазкны ицхырааҩу пионерс амаҵ аура ҳалшоит .
Ишәылшарызма уи шәара ?
84 шықәса зхыҵуаз еибаз ҳашьа иқәреи игәамбзиареи ирыхҟьаны , ицхырааҩу пионерс амаҵ аура илшаӡом ҳәа игәы иаанагон .
Аха уи аҭыԥ аҿы инхоз егьырҭ апионерцәа ицхраарц рыӡбеит .
Урҭ ажәабжьҳәаразы изыманшәалаз атерриториа изалырхит , насгьы транспортла дныҟәыргон , убри аҟынтә аиашьа 30 сааҭ анагӡара илшеит .
Ишәылшома шәара шәеизараҿы аӡәы Ахәылԥаз апериод аан ицхырааҩу пионерс дҟаларц ицхраара , уи ала амаҵзура иаанаго агәырӷьара иаргьы инырырц ?
Ҳәарада , ауаа рҭагылазаашьақәа еиԥшым аҟынтә , ицхырааҩу пионерс аҟалара зегьы ирылшом .
Ишыҟазаалакгьы , ҳара Иегова имаҵ аура иахьынӡазалшо еиҳаны аҽалархәра ҳалшоит .
Убас ҳаргьы , Павел иеиԥш , Христос ибзиабара ҳгәы шазҭанаҵо ааҳарԥшуеит .
Ҳгәы зызҭанаҵозеи еиҭа Иегова ибзиабара ?
Ҳгәы зызҭанаҵозеи еиҭа Анцәа ибзиабара ?
Аҩбатәи : Анцәа ибзиабара ҳашьцәа бзиа рбара ҳгәазҭанаҵоит .
Апостол Иоанн уи ибзианы еиликаауан .
Иара иҩуан : « Гәы цаҳә-цаҳәла бзиа избауа !
Анцәа ҳара абас бзиа ҳаибозар , ҳара ҳхаҭақәагьы аӡәи-аӡәи бзиа ҳаибабалароуп » ( 1 Иоанн 4 : 7 — 11 ) .
Анцәа бзиа ҳаибаларц ҳҭахызар , ҳара еилаҳкаауазар ауп ҳагәрахаҵара ҳацеиҩызшо бзиа рбара уалны ишҳаду ( 1 Иоанн 3 : 16 ) . Ишԥаҳалшо ҳабзиабара аарԥшра ?
Иарбан ҿырԥшу абзиабара аарԥшраҿы Иисус иҳаиҭаз ?
Ҳазхәыцып Иисус иҿырԥшы .
Адгьыл аҿы амаҵ аниуаз , иара иаабац ауаа еиҳа дрызҿлымҳан .
Уи ихәышәтәуан ацыркьцәа , алашәцәа , адагәацәа , аҿаҳацәа ( Матф .
11 : 4 , 5 ) . Иисус адиннапхгаҩцәа ишәиу ҳәа зыӡбахә рҳәоз , доуҳала имлагоз ауаа гәахәарыла аҵабырг дирҵон ( Иоанн 7 : 49 ) .
Иара ауаа рыцҳақәа бзиа ибон , насгьы дрыцхраарц азы иҟаиҵоз рацәан ( Матф .
20 : 28 ) . Ишԥашәылшарыз шәара зықәрахь инеихьоу аишьцәеи аиаҳәшьцәеи Анцәа имаҵ аураҿы рыцхраара ?
( Шәахәаԥш абзац 14 . )
Ишԥашәылшо шәашьцәеи шәаҳәшьцәеи бзиа ишыжәбо аарԥшра ?
Ахәылԥаз азгәаҭара апериод алшара ҳнаҭоит Иисус иҿыԥшра , насгьы ҳаизараҿы ацхыраара зҭаху рызхәыцра .
Иҟалап шәеизараҿы ацхыраара зҭаху зықәрахь инеихьоу аишьцәеи аиаҳәшьцәеи ыҟазар .
Ишәылшарызма шәара урҭ шәырҭаар , уск аҿы шәрыцхраар ?
Иаҳҳәап , шәара ишәылшоит афатә рзыҟашәҵар , аҩнтәи аусқәа нашәыгӡар , аизарахь ижәгар , мамзаргьы ажәабжьҳәара шәрыццар .
( Уаԥхьа Лука 14 : 12 — 14 . )
Ҳгәазҭанаҵалааит Анцәа ибзиабара ҳашьцәа бзиа ишаҳбо аарԥшра , насгьы рыцхраара .
Еилаҳкаалар акәзеи ҳара ?
Ахԥатәи : Иегова ибзиабара ҳашьцәеи ҳаҳәшьцәеи рыгхақәа ранажьра ҳгәазҭанаҵалар ауп .
Ҳара зегьы Адам ихылҵшьҭрақәа ҳауп аҟынтә , агәнаҳаи аԥсреи ҳҭынхеит .
Убри аҟынтә аӡәгьы изҳәом : « Сара аҿыхратә ԥсхҭынҵара сҭахуп ҳәа сыԥхьаӡом » .
Анцәа даараӡа изиашоу имаҵзуҩгьы аҿыхратә ԥсхҭынҵара ада дхәарҭам .
Ҳара зегьы еилаҳкаауазар ауп ауал дуӡӡа шҳанажьу .
Избан уи зхадоу ?
Аҭак Иисус иажәамаанақәа руак аҿы иҳаԥшаауеит .
16 , 17 . а ) Иаҳнарҵозеи ҳара аҳи атәцәеи ирызкыз Иисус иажәамаана ?
б ) Шәгәы зызҭанаҵозеи шәара Иисус иажәамаана азхәыцра ?
Иисус еиҭеиҳәеит аҳ иӡбахә . Уи аҳ атәы иқәыз 10 000 талант ма 60 000 000 динари ианаижьит .
Аха уи атәы даҽа тәык акырӡа еиҵаз ауал — 100 динарик — ианажьра иҭахымхеит .
Аҳ ари атәы игәымбылџьбараз ихымҩаԥгашьа аниаҳа , иԥсахы еибакын , ус иеиҳәеит : « Атәы цәгьа !
иуқәыз ауал зегь уанасыжьит , избанзар усыҳәеит ; Иухәҭаӡамыз , сара ушрыцҳасшьаз аиԥш , уаргьы уҩыза дрыцҳаушьаразы ? » ( Матф . 18 : 23 — 35 ) .
Ииашаҵәҟьаны аҳ атәы дахьрыцҳаишьаз , ма агәшаҭара ахьааирԥшыз , уи атәы иҩыза иуал ианажьра игәазҭанаҵар акәын .
Ҳгәы зызҭанаҵалар акәзеи ҳара Иегова ибзиабара дуи игәшаҭареи ?
Ахәылԥаз азгәаҭара апериод аан ҳазхәыцыр бзиан ҳашьцәеи ҳаҳәшьцәеи рҟынтә аӡәыр ҳизгәааны ҳаҟоума ҳәа .
Ааи акәзар , еснагь « анажьра иазхиоу » Иегова ҳаиҿыԥшыр шҳалшо ҳазхәыцыр ауп ( Аԥсал . 86 : 5 , АдҾ ; Неем .
[ Неем . ] 9 : 17 ) . Ҳара Иегова ҳуал ду ахьҳанаижьыз азы иааҳарԥшуа аџьшьара ҳгәазҭанаҵоит егьырҭ гәык-ԥсыкала ранажьра .
Ҳашьцәеи ҳаҳәшьцәеи бзиа иҳамбозар , насгьы рыгхақәа ранаҳмыжьуазар , Анцәа ибзиабареи ианажьреи ҳауам ( Матф . 6 : 14 , 15 ) .
Егьырҭ рыгхақәа ирхылҿиааз анажьра ала иаҳзыԥсахуам , аха уи ԥхьаҟатәи ҳԥеиԥш еиҳа инасыԥны иҟанаҵоит .
Ишԥалыцхрааи иаҳәшьак Анцәа ибзиабара лыгәрахаҵара лыцеиҩызшоз лахь ачҳара аарԥшра ?
Иҟалап ҳагәрахаҵара ҳацеиҩызшо рахь ачҳара аарԥшра ҳзымариамзар .
( Урыԥхьа Кәаласаа рахь 3 : 13 , 14 ; Ефесаа рахь 4 : 32 . )
Хаҵа имцац аиаҳәшьа Лили аԥҳәысеиба Керол длыцхраауан .
Лили лассы-лассы Керол машьынала дныҟәылгон , аахәатәык анлымаз длыцхраауан , уи адагьы илзыҟалҵоз абзиарақәа рацәан .
Аха Керол еснагь дашшуан , лгәы аҟаҵара мариамызт .
Ус дшыҟазгьы , Лили лхы ззылышьҭуаз Керол лҟазшьа бзиақәа ракәын .
Лара Керол лчымазара иахҟьаны дыԥсаанӡа , шықәсқәак рыҩныҵҟа дылхылаԥшуан .
Лили илҳәоит : « Убас ишыҟазгьы , сара даараӡа сазыԥшуп Керол лыԥсы ҭаланы данызбо аамҭа .
Сара исҭахуп уи инаӡоу уаҩны дызбарц » .
Ииашаҵәҟьаны Анцәа ибзиабара ҳгәазҭанаҵар ауеит ҳгәеизынхарақәеи ҳгәалақәеи ҳанеибажьларц , насгьы ауаа рынамӡара наӡаӡа ианықәгахо аамҭа ҳгәы хыҭ-хыҭуа ҳазыԥшларц .
Шәгәы зызҭанаҵозеи шәара Анцәа « еиҭаҳәашьа змам иҳамҭа » ?
Ииашаҵәҟьаны ҳара Иегова « еиҭаҳәашьа змам иҳамҭа » ҳаиҭеит .
Шәааи уи ахаангьы иаабац ак акәны ҳамыхәаԥшлап .
Ҳазхәыцлап еснагь , еиҳарак агәаларшәара Ахәылԥаз азгәаҭара апериод аан , Иеговеи Иисуси иаҳзыҟарҵаз , насгьы уи азы аџьшьара ааҳарԥшлап .
Ҳгәазҭанаҵалааит урҭ рыбзиабара Христос имҩала ацара , ҳашьцәа бзиа рбара , насгьы гәыкала егьырҭ рыгхақәа ранажьра .
Абзац 18 .
Хьыӡқәак ԥсахуп .
« Абри Адоуҳа шаҳаҭра ауеит ҳара Анцәа ҳашихшароу » ( РИМ . 8 : 16 ) .
АШӘАҚӘА : 109 , 108
2 Кор .
1 : 21 , 22 ( АдҾ ) ; 2 Пиотр 1 : 10 , 11
Рим .
8 : 15 , 16 ; 1 Иоанн 2 : 20 , 27 ( АдҾ )
1 — 3 . а ) Избан Аҩынҩажәижәаба мшы 33 шықәса ҳ . ҳ . иналукаартә изыҟаз ?
б ) Ишԥанаӡеи уи аҽны Аҩыра ианыз ?
( Шәахәаԥш астатиа алагамҭаҿы иаагоу асахьа . )
МҼЫШОУП , ашьыжь асааҭ 9 раҟара ыҟоуп .
Иерусалим еизаз рзы ари амҽыша егьырҭ амҽышақәа иреиԥшхом .
Ари ныҳәамшуп — Аҩынҩажәижәаба мшы ауп — убри аҟынтә асабша мшы ҳәа иԥхьаӡоуп .
Аныҳәарҭахьы есышьыжьтәи амҭақәа наргахьан .
Зегьы ргәы хыҭ-хыҭуа иазыԥшуп аԥхьаԥшьаҩы инапқәа ирынҵаны ииҟьо амҭа аннеиго ҳәа . Уи ачарыц ҿа иалху , аҵәырса злоу ҩ-чак ауп . ( Алев . [ Лев . ]
23 : 15 — 20 ) . Ари иаанагар акәын ачарыц архра ишалагаз .
Аныҳәарҭаҿы зегь шцац ицоит .
Аха уа акәымкәа , уада ҭбаа-ҭыцәк аҿы уажәымзар-уажәы акрызҵазкуа хҭыск ҟалараны иҟоуп .
Уа 120 - ҩык раҟара Христос иҵаҩцәа еизан , Анцәа иҳәара иаҿуп ( Аус .
1 : 13 — 15 ) . Иаарласны иҟалараны иҟоу ахҭыс Аҩынҩажәижәаба мшы аҽны аԥхьаԥшьаҩы иҟаиҵоз даараӡа иадҳәалан .
Уи ала 800 - ҟа шықәса раԥхьа Иоиль ииҳәахьаз аԥааимбаражәа наӡеит ( Иоиль [ Иоиль ] 2 : 28 — 32 ; Аус . 2 : 16 — 21 ) .
Иарбан акрызҵазкуа хҭысу зыӡбахә ҳәоу ?
Уаԥхьа Аусқәа 2 : 2 — 4а .
Ари ауада ҭбаа-ҭыцә аҿы еизаз ақьырсианцәа иԥшьоу адоуҳа роуит ( Аус .
1 : 8 , АдҾ ) . Дара аԥааимбаражәа аҳәара иалагеит , даҽакала иуҳәозар рыбла иабаз иџьашьахәу аусқәа ртәы аҳәара .
Иаарласны ауаа рацәаҩны еизеит , насгьы апостол Пиотр иҟалаз иаанагоз рзеиҭеиҳәеит .
Анаҩс иара иациҵеит : « Шәарҭ шәахьтә дарбанзаалакь имоу агәнаҳарақәа дрыхьхәааит , иҽинаҭааит , Иисус Христос ихьӡала игәнаҳарақәа ихихразы — убасҟан Аԥсы Цқьа иахьтә аҳамҭа [ « иԥшьоу адоуҳа аҳамҭа » , АдҾ ] шәоуеит » . 3 000 - ҩык раҟара Пиотр иажәақәа ирықәныҟәаны рҽырнаҭит , мамзаргьы аӡы рыҽӡаархит , изқәыргәыӷыз иԥшьоу адоуҳагьы роуит ( Аус .
2 : 37 , 38 , 41 ) . а ) Избан Аҩынҩажәижәаба мшы ҳара ҳзы аҵакы замоу ?
б ) Иарбан акрызҵазкуаз даҽа хҭыску ашәышықәсақәа раԥхьа убри аҽны иҟалаз ?
( Шәахәаԥш азгәаҭа . )
Избан Аҩынҩажәижәаба мшы 33 шықәса ҳ . ҳ . ҳара ҳзы аҵакы замоу ?
Ҳәарада , Иерусалимтәи аныҳәарҭаҿы имҩаԥысуаз азы акәӡам .
Аха Иисус Христос аԥхьаԥшьаҩ ду иаҳасабала ари аԥааимбаражәатә сахьа ахьынаигӡаз ауп .
Уи аҽны аныҳәарҭахь инаргоз аҵәырса злаз ҩ-чак симоволс ирымаз Анцәа идоуҳала иалхыз Христос иҵаҩцәа роуп .
Урҭ аҵаҩцәа игәнаҳаз ауаа рҟынтәи иалхын , Анцәа ихшарахарц азы .
Убас исимволтәу « раԥхьатәи шәырны » иҟалаз рҟынтәи шьоукы жәҩантәи Аҳраҿы напхгара ҟарҵаларц алшара роуит .
Уи Аҳра Анцәа изыӡырҩуа егьырҭ ауаа меигӡарахда азылԥхарақәа рзаанагоит ( Иак . 1 : 18 ; 1 Пиотр 2 : 9 ) .
Убри аҟынтә иарбан гәыӷроу иҳамазаалакгьы — ажәҩан аҿы Иисус анапхгара ицҟаҵара , мамзаргьы џьанаҭ дгьыл аҿы анхара — усҟан иҟалаз ахҭыс ҳара зегьы ҳаԥсҭазаара даараӡа ианырит .
Иабантәиаадыруеи ҳара Анцәа идоуҳала алхра шеиԥшым ?
Шәхаҿы иаажәг Христос иҵаҩцәа мцабз лашараҵас доусы хаз-хазы ашәахәабызқәа шырхаԥхоз . Шәаргьы урҭ шәрылазҭгьы , уи амш ахаангьы ишәхашҭраны шәыҟамызт .
Шәара аҵыхәтәанынӡа агәра ганы шәыҟазаалон Анцәа идоуҳала шәшалху , еиҳарак џьашьахәыла атәым бызшәала ацәажәара шәалагазҭгьы ( Аус .
2 : 6 — 12 ) . Аха ироуама Анцәа идоуҳала иалху ақьырсианцәа зегьы иԥшьоу адоуҳа урҭ 120 - ҩык раҟара џьашьахәыла ишроуз еиԥш ?
Мап .
Уи амш аҽны Иерусалим иҟаз егьырҭ ауаа иԥшьоу адоуҳа роуит аӡы рҽанӡаархуаз ( Аус . 2 : 38 , АдҾ ) .
Урҭ мцабз лашараҵас ашәахәабызқәа рхамԥхаӡеит .
Уи адагьы , Анцәа идоуҳала иалху рҟынтә шьоукы аӡӡаахраан акәӡам иԥшьоу адоуҳа анроуз .
Иаҳҳәап , самариаа уи роуит аӡы рҽанӡаарх ашьҭахь аамҭақәак анҵы ( Аус .
8 : 14 — 17 , АдҾ ) . Зынӡа уамашәа иубаша , Корнили иҭаацәеи иареи иԥшьоу адоуҳа роуит аӡы рыҽӡаархаанӡа ( Аус . 10 : 44 — 48 , АдҾ ) .
Ироуазеи Анцәа идоуҳала иалху ақьырсианцәа зегьы , насгьы ишԥарныруеи уи дара ?
Ишаҳбаз еиԥш , Анцәа идоуҳала иалху иԥшьоу адоуҳа шроуа еиԥшым .
Шьоукы доуҳала ишалху иаразнак еилыркаар рылшоит , егьырҭ уи азы аамҭа рҭахуп .
Ишыҟазаалакгьы , Анцәа идоуҳала иалху зегьы апостол Павел зыӡбахә иҳәоз рымоуп : « Шәара агәра аныжәга ашьҭахь , Христос ила Анцәа шәзықәиргәыӷыз иԥшьоу адоуҳа амҳәыр шәаархан , уи адоуҳа иаҳҭынхо шасыс иазыҟалоит » ( Еф .
1 : 13 , 14 , АдҾ ) . Убас иԥшьоу адоуҳа ргәыӷра шынаӡо ала шасыс , даҽакала иуҳәозар лагаланы , мамзаргьы шьақәырӷәӷәараны иазыҟалоит .
Абри аҩыза ашьақәырӷәӷәара ақьырсиан ианиоуа , Анцәа идоуҳала дшалху аҵыхәтәанынӡа агәра ганы дҟалоит .
( Уаԥхьа 2 Коринфаа рахь 1 : 21 , 22 ; 5 : 5 . )
* Иҟарҵалар акәзеи Анцәа идоуҳала иалху ақьырсианцәа зегьы , жәҩантәи рҳамҭа роурц азы ?
Иуҳәар алшома абри аҩыза ашьақәырӷәӷәара зауа ақьырсиан хымԥада жәҩантәи аҳамҭа иоуеит ҳәа ?
Мап .
Уи ауаҩы жәҩантәи аԥсҭазаарахь ааԥхьара шимоу агәра ганы дыҟоуп , аха уи аҳамҭа иоурц азы , аҵыхәтәанынӡа диашаны даанхар ауп .
Апостол Пиотр уи абас иҳаилиркааит : « Убри аҟнытә сашьцәа , шәарҭ , иааԥхьоу-иалыԥшаау шәакәны шәызлаҟоу ала , абарҭ рҿы еиҳа-еиҳа шәҽызлашәырӷәӷәаша шәашьҭаз : абри амҩала шәанныҟәа , бзанҵык шәшьацәхныслараны шәыҟам , Усҟан Иҳақәиҭу Аиқәырхаҩ Иисус Христос наунагӡатәи Иԥсҳараҿы гәырӷьарала шәрыдыркылоит » ( 2 Пиотр 1 : 10 , 11 ) .
Убри аҟынтә Анцәа идоуҳала иалху ақьырсиан илшо зегь ҟаиҵалароуп диашаны даанхарц азы , мамзар жәҩантәи иҳамҭа иоуӡом ( Аур .
3 : 1 ; Аат . 2 : 10 ) .
8 , 9 . а ) Избан ауаа реиҳараҩык доуҳала алхра шымҩаԥысуа аилкаара зырзымариам ?
б ) Ишԥеиликаауеи ауаҩы жәҩантәи аԥсҭазаарахь ааԥхьара шимоу ?
Иахьа Анцәа имаҵзуҩцәа реиҳараҩык ирзымариамзар ауеит доуҳала алхра шымҩаԥысуа аилкаара .
Уи џьашьатәым , избанзар дара рхаҭа доуҳала иалхӡам .
Аԥхьанатә Анцәа иҭахын ауаа зегьы адгьыл аҿы наӡаӡа инхаларц ( Аҟаз . [ Быт . ] 1 : 28 ; Аԥсал .
36 : 29 [ 37 : 29 , АдҾ ] ) . Убри аҟынтә ақьырсианцәа шьоукы ажәҩан аҿы Аҳра напхгаҩцәас , насгьы ԥшьаҩцәас аҟалара алшара рыҭара Анцәа ҷыдала ииӡбаз ак ауп .
Ауаҩы ари аҩыза ааԥхьара аниоуа , ихәыцшьеи идунеихәаԥшышьеи , игәыӷреи рҽырыԥсахуеит .
( Уаԥхьа Ефесаа рахь 1 : 18 . )
Аха иабантәидыруеи ақьырсиан ишимоу жәҩантәи аԥсҭазаарахь ааԥхьара , насгьы иԥшьоу адоуҳа ашьақәырӷәӷәара ?
Аҭак ҳаԥшаауеит Павел ацқьацәа иреиуахарц ааԥхьара змаз Анцәа идоуҳала иалхыз римтәи аишьцәа иреиҳәаз ажәақәа рҿы : « Шәара ишәоуз адоуҳа шәытәцәаны акәымкәа , ззин ыҟоу ԥацәаны шәҟанаҵоит .
Абри Адоуҳа иабзоураны Анцәа иахь иаҳҳәоит : „ Авва , Аб ! “
Абри Адоуҳа шаҳаҭра ауеит ҳара Анцәа ҳашихшароу » ( Рим . 1 : 7 ; 8 : 15 , 16 ) .
Ажәакала , иԥшьоу адоуҳа ацхыраарала Анцәа ауаҩы иеилиркаауеит жәҩантәи Аҳра напхгаҩыс аҟаларазы ааԥхьара шимоу ( 1 Фес . 2 : 12 ) .
Избан 1 Иоанн 2 : 27 ( АдҾ ) аҿы изану Анцәа идоуҳала иалху рырҵара аҭахӡам ҳәа ?
Абас еиԥш Анцәа ҷыдала иааиԥхьаз ауаа доуҳала ишалху ала даҽа шьақәырӷәӷәарак рҭахӡам .
Иегова урҭ аҵыхәтәанынӡа агәра диргоит .
Апостол Иоанн Анцәа идоуҳала иалху рахь ихы рханы иҳәеит : « Шәара Иԥшьоу Анцәа шәалихит , шәара зегьы аҵабырг жәдыруеит » .
Анаҩс иациҵеит : « Шәара шәакәзар , Анцәа идоуҳала шәалихит , уи еснагь ишәыцҟазаауеит , убри аҟынтә шәырҵара аҭахӡам .
Анцәа идоуҳа ихы иаирхәоит иахәҭоу зегь шәирҵарц азы , уи адоуҳа иашаҵабыргла иҟоуп , мцра алам .
Убри аҟынтә иара шәицыз , уи адоуҳа ишышәнарҵаз еиԥш » ( 1 Иоанн 2 : 20 , 27 , АдҾ ) .
Ҳәарада , Анцәа идоуҳала иалху ақьырсианцәа ҳара зегь ҳаиԥш адоуҳатә рҵара рҭахуп .
Аха дара жәҩантәи аԥсҭазаарахь ааԥхьара шрымоу даҽаӡәы иҟынтәи ашьақәырӷәӷәара рҭахӡам .
Иегова имч ду , иԥшьоу идоуҳа , ихы иархәаны уи аҩыза агәрагара риҭоит .
11 , 12 .
Иарбан зҵаарақәоу Анцәа идоуҳала иалху ақьырсианцәа ирызцәырҵыр алшо , аха зыгәра ганы иҟоузеи дара ?
Иԥшьоу адоуҳа ақьырсиан агәрагара анинаҭо , иара иааџьоушьартә иҽиԥсахуеит .
Зны Иисус Никодим даниацәажәоз , уи апроцесс еиҭеиҳәеит .
Иара иҳәеит уи ауаҩы хыхьтә дироуп , мамзаргьы , еиҭагақәак рҿы ишаҳәо еиԥш , деиҭеироуп ҳәа ( Иоанн 3 : 3 , 5 ) .
Анаҩс Иисус иациҵеит : « Иуасҳәаз џьаумшьан : шәара хыхьтә шәироуп .
Аԥсы [ « аԥша » , АдҾ ] — иахьаҭаху илеи-ҩеиуеит , иуаҳауеит уи ашьҭыбжь , аха иахьынхауа , иахьцауа уздырам : абас ауп Аԥсы [ « адоуҳа » , АдҾ ] иахшаз дарбанзаалакь изы ишыҟоу » ( Иоанн 3 : 7 , 8 ) .
Ишаҳбо еиԥш , ари аҩыза ааԥхьара змам уи иаанаго аҵыхәтәанынӡа ирзеилкаауам .
Жәҩантәи аԥсҭазаарахь ааԥхьара зауз рхы иазҵаауазар ауеит : « Избан ҷыдала сара сзалху ? Избан даҽаӡәы зиакәым ? »
Иҟалап дара уи иаԥсоуп ҳәа рмыԥхьаӡозаргьы .
Аха ааԥхьара шрымоу ала алак-ҩакра рызцәырҵӡом . Урҭ ргәы гәырӷьаралеи џьшьаралеи иҭәуп .
Дара Пиотр имаз ацәаныррақәа рызцәырҵуеит .
Иара иҳәон : « Хьӡи-ԥшеи имазааит Иҳақәиҭу Иисус Христос Иаб Анцәа — иҳалалра ду амчхарала аԥсцәа рахьтә Иисус Христос игылара иабзоураны Уи аԥсҭазаара ҿыц ҳаиҭеит , иҳаиҭеит агәыӷра ҿыц , Иҳауит — ицқьоу , баара-еицакра зқәым , канӡашьа змам аҳамҭа-џьынџь шәара шәзы жәҩан аҿы иҟазааразы » ( 1 Пиотр 1 : 3 , 4 ) .
Анцәа идоуҳала иалху ақьырсианцәа арҭ ажәақәа ианрыԥхьо , жәҩантәи Раб хаҭала дышрацәажәо агәра ганы иҟоуп .
Аҽшԥаԥсахуеи Анцәа идоуҳала иалху ақьырсианцәа рхәыцшьа , насгьы изыхҟьозеи уи ?
Арҭ ақьырсианцәа иԥшьоу адоуҳа агәрагара рнаҭаанӡа , урҭ адгьыл аҿы наӡаӡа анхара иақәгәыӷуан .
Дара Иегова адгьыл ацәгьара аҟынтә ианирыцқьо , насгьы насыԥ рыманы уа ианынхало аамҭа ргәы хыҭ-хыҭуа иазыԥшын .
Иҟалап урҭ рхаҿы иааргозҭгьы рҭынхацәеи рҩызцәеи рыԥсы анҭалалак ишырԥыло .
Дара ирҭахын рнапала идыргыло аҩнаҿы анхара , рбаҳчаҿы иҿырхло ашәыр афара ( Ис . [ Ис . ] 65 : 21 — 23 ) .
Избан уажәы даҽакала изхәыцуа ?
Дара адгьыл аҿы анхара агәыӷра ргәы ахымшәаӡеит .
Уи зыхҟьаз аемоциатә уадаҩрақәа ракәӡам .
Дара иаалырҟьаны агәаанагара рызцәырымҵӡеит адгьыл аҿы наӡаӡа анхара гәҿыӷьроуп ҳәа . Иара убас уи зыхҟьаз ажәҩан аҿы анхара зеиԥшроу аилкаара ахьырҭаххаз акәӡам .
Арҭ аԥсахрақәа ҟазҵаз Анцәа идоуҳа ауп . Уи ажәҩан ахь ааԥхьара шрымоу агәрагара мацара акәӡам ирнаҭаз , аха рхәыцшьеи ргәыӷреи аԥсахит .
Ишԥазыҟоу Анцәа идоуҳала иалху ақьырсианцәа адгьылтәи рыԥсҭазаара ?
Нас ииашоума ахәыцра Анцәа идоуҳала иалху ақьырсианцәа аԥсра рҭахуп ҳәа ?
Апостол Павел уи азҵаара аҭак абас иҟаиҵеит : « Ари ақьалаҿы ҳаҟанаҵ , ҳара аидара ҳаҵоуп , ҳӷызы-ӷызуеит , аха уи ақьала ҳшәаҳхырц ахьаҳҭаху азы акәӡам , иаҳҭахуп даҽак ҳшәаҳҵар , ԥсра зқәу ԥсҭазаарала иԥсаххарц азы » ( 2 Кор . 5 : 4 , АдҾ ) .
Дара адгьылтә ԥсҭазаара аинтерес рцәымӡӡеит , насгьы уи лассы инҵәандаз ҳәа иԥшӡам .
Урҭ аԥсҭазаара пату рзақәуп , насгьы рҭаацәеи рҩызцәеи дареи есҽны Иегова имаҵ аура алшара ахьрымоу агәахәара рзаанагоит .
Аха изҿызаалакгьы , ԥхьаҟатәи ргәыӷра ссир еснагь иргәалашәоит .
Ишьақәзмырӷәӷәозеи ауаҩы Анцәа идоуҳала дшалху ?
Иҟалап шәара шәхәыцуазар : « Исымоума сара уи аҩыза ааԥхьара ? »
Ишәымоуп ҳәа шәгәы иаанагозар , шәрызхәыц абарҭ азҵаарақәа : иаашәырԥшуама шәара амаҵзураҿы иҷыдоу агәацԥыҳәара ?
Иҭышәҵаауама шәгәақәкны Абиблиа , насгьы ишәгәаԥхома « Анцәа иҟәыӷара ҵауларас иамоу » зегь аилкаара ? ( 1 Кор .
2 : 10 ) . Дазылԥхома Иегова шәмаҵзура ҷыдала ?
Ишәымоума шәара агәаҳәара ӷәӷәа игәаԥхара анагӡаразы ?
Ишәымоума шәара ауаа рахь абзиабара ӷәӷәа , насгьы еилышәкаауама урҭ доуҳала рыцхраара аҭакԥхықәра шшәыду ?
Ижәбома шәара шәыԥсҭазаараҿы Анцәа дышшәыцхраауа ?
Иҟалап арҭ азҵаарақәа зегьы « ааи » ҳәа рҭак ҟашәҵазар .
Аха иаанарԥшуама уи жәҩантәи агәыӷра шшәымоу ?
Мап .
Избан ?
Избанзар ус аҭак ҟазҵо Анцәа идоуҳала иалху рымацара ракәӡам .
Иегова иԥшьоу идоуҳа ақьырсианцәа зегьы еиԥшны ириҭоит , урҭ иарбан гәыӷроу ирымазаалакгьы .
Ииашаҵәҟьаны , жәҩантәи аԥсҭазаарахь ааԥхьара шшәымоу агәра ганы шәахьыҟам иаанарԥшуеит Анцәа идоуҳала шәшалхым .
Иегова иалихыз азҵаара рызцәырҵӡом ааԥхьара рымоу-ирымаму ҳәа .
Уи ус шакәу дара ибзиаҵәҟьаны ирдыруеит !
Иааԥхьоума ажәҩан ахь Анцәа идоуҳа змоу зегьы ?
Иҳаилшәыркаа .
Иԥшьоу Аҩыраҿы ирацәоуп Анцәа идоуҳа змаз изиашаз имаҵзуҩцәа рҿырԥштәқәа , аха урҭ жәҩантәи агәыӷра рымамызт .
Руаӡәк Иоанн Анаҭҩы иакәын .
Иисус уи даараӡа дирҽхәон , аха жәҩантәи Аҳра анапхгараҿы дшыҟамло иҳәеит ( Матф .
11 : 10 , 11 ) . Аҳ Давидгьы Анцәа идоуҳа иман ( 1 Сам . [ 1 Сам . ]
16 : 13 ) . Уи доуҳала ишәыз уаҩын , насгьы Анцәа идоуҳа ацхыраарала Абиблиа ахәҭақәак иҩит ( Марк 12 : 36 , АдҾ ) .
Аха Аҩынҩажәижәаба мшы аҽны Пиотр иҳәеит Давид ажәҩан ахь дхамлаӡеит ҳәа ( Аус .
2 : 34 ) . Иԥшьоу адоуҳа абзоурала арҭ ауаа аус дуқәа ҟарҵон , аха урҭ жәҩантәи аԥсҭазаарахь ааԥхьара рымоуп ҳәа адоуҳа иҷыдоу шаҳаҭра рнамҭаӡеит .
Ари иаанагаӡомызт дара уи иаԥсамызт ҳәа .
Иегова урҭ џьанаҭ дгьыл аҿы рыԥсы ҭеиҵоит ( Иоанн 5 : 28 , 29 ; Аус .
24 : 15 ) . 17 , 18 . а ) Иарбан гәыӷроу Анцәа имаҵзуҩцәа реиҳараҩык ирымоу ?
б ) Иарбан зҵаарақәоу анаҩстәи астатиаҿы еилыргахо ?
Иахьа Анцәа имаҵзуҩцәа реиҳараҩык жәҩантәи аԥсҭазаарахь ааԥхьара рымаӡам .
Урҭ Давид , Иоанн Анаҭҩы , иара убас егьырҭ ажәытәан инхоз Анцәа изиашаз аҳәсеи ахацәеи ирымаз агәыӷра аҩыза рымоуп .
Авраам иеиԥш , иахьатәи Анцәа имаҵзуҩцәа Аҳра анапхгара аҵаҟа ианынхало аамҭа ргәы хыҭ-хыҭуа иазыԥшуп ( Аур . 11 : 10 ) .
Аҵыхәтәантәи арҭ аамҭақәа раан жәҩантәи аԥсҭазаарахь ааԥхьара змоу рҟынтәи адгьыл аҿы иаанхаз маҷуп ( Аат .
12 : 17 ) . Ус анакәха 144 000 - ҩык Анцәа идоуҳала иалху реиҳараҩык риашара хьчаны иԥсхьеит .
Аха аӡәы жәҩантәи агәыӷра сымоуп ҳәа иҳәозар , ишԥаизыҟазар ахәҭоу адгьыл аҿы анхара агәыӷра змоу ақьырсианцәа ?
Шәышԥахәаԥшуеи шәара шәеизараҿы аӡәы Иҳақәиҭу Иуаххьа аҿы ачеи аҩи идикылар ?
Гәҭыхас иҳамазар аума жәҩантәи агәыӷра ҳамоуп ҳәа зҳәо рхыԥхьаӡара ахьеизҳауа ?
Арҭ азҵаарақәа рҭак анаҩстәи астатиаҿы еилыргахоит .
Абзац 4 .
Иҟалап Аҩынҩажәижәаба мшы азгәаҭара аамҭа Синаи аҿы израильаа Азакәан анрыҭаз аамҭа иақәшәозҭгьы ( Ақәҵ . [ Исх . ]
19 : 1 ) . Ус акәзар , уи аҽны Моисеи ила Анцәеи израильааи Азакәан ауасиаҭ рыбжьаҵан , убри амш аҽны ашәышықәсақәа рышьҭахь Иисус ила Анцәеи адоуҳатә Израильаа ауасиаҭ ҿыц рыбжьаҵан .
Абзац 11 .
Еиҭа аира иаанаго иазку инарҭбаау аинформациа шәыԥшаар шәылшоит апрель 1 , 2009 шықәсазы иҭыҵыз « Ахьчаратә бааш » аҿы , адаҟьақәа 3 — 11.
« Ҳара шәара ҳшәыццоит , избанзар иҳаҳаит Анцәа дышшәыцу » ( ЗАХ . [ ЗАХ . ] 8 : 23 ) .
АШӘАҚӘА : 65 , 122
Ишԥанаӡо Захариа ( Захария ) 8 : 23 иану аԥааимбаражәа ?
Иарбан гәазыҟашьоу Анцәа идоуҳала иалху ирымазар акәу ? ( 1 Кор .
4 : 6 — 8 ) Избан изахәҭам Агәаларшәара ахәылԥаз аҿы ачеи аҩи здызкыло рхыԥхьаӡара гәҭыхас аҟаҵара ? ( Рим .
9 : 11 , 16 ) 1 , 2 . а ) Ииҳәазеи Иегова заа ҳаамҭа иазкны ?
б ) Иарбан зҵаарақәоу еилҳарго ?
( Шәахәаԥш астатиа алагамҭаҿы иаагоу асахьа . )
ИЕГОВА ҳаамҭа иазкны заа иҳәахьан : « Урҭ амшқәа раан еиуеиԥшым абызшәақәа рыла ицәажәо , ажәларқәа зегь рҟынтә жәаҩык ауаа аиудеи икалҭ иахьынҳалоит , иахьынҳалоит , насгьы ирҳәоит : „ Ҳара шәара ҳшәыццоит , избанзар иҳаҳаит Анцәа дышшәыцу “ » ( Зах . [ Зах . ] 8 : 23 ) .
Ари аԥааимбаражәаҿы зыӡбахә ҳәоу жәаҩык ауаа реиԥш , адгьыл аҿы анхара агәыӷра змоу иахьа , инықәырԥшны иуҳәозар , « аиудеи » икалҭ иахьынҳалеит .
Дара рзы ҳаҭыр дууп « Анцәа дызмоу-дхазҵо Израильаа » аус рыцура , избанзар Иегова идоуҳала иалихыз иԥацәа дшырзылԥхо рдыруеит ( Гал .
6 : 16 ) . Аԥааимбар Захариа иеиԥш , Иисус иҳәеит Анцәа ижәлар рыбжьара акзаара шыҟазар акәу .
Иара ишьҭанеицәа злахәу ҩ-гәыԥк рыӡбахә иҳәон , « агәарҭа маҷ » , насгьы « егьырҭ ауасақәагьы » . Уи агәарҭа акны иҟалоит , Ахьчагьы даӡәны дроуеит ( Лука 12 : 32 ; Иоанн 10 : 16 ) .
Аха уи инадҳәаланы ицәырҵуеит азҵаарақәа : 1 ) Ирдыруазар аума егьырҭ ауасақәа адгьыл аҿы инхо Анцәа идоуҳала иалху зегьы рыхьӡ ?
2 ) Иарбан гәазыҟашьоу Анцәа идоуҳала иалху ирымазар акәу ?
3 ) Ҳашԥазыҟазар акәу ҳаизараҿы аӡәы Агәаларшәара ахәылԥаз аҿы ачеи аҩи рыдкылара далагазар ?
4 ) Гәҭыхас иҳамазар аума ачеи аҩи здызкыло рхыԥхьаӡара ахьеизҳауа ?
Шәааи арҭ азҵаарақәа рҭак еилҳаргап .
Избан уажәы иаҳҳәар зҳалымшо Анцәа иахьатәи имаҵзуҩцәа рҟынтәи 144 000 - ҩык рахь иаҵанакуа зусҭцәахо ?
Ирдыруазар аума егьырҭ ауасақәа иахьа адгьыл аҿы инхо Анцәа идоуҳала иалху зегьы рыхьӡ ?
Ажәакала , мап .
Избан ?

Избанзар ақьырсиан Анцәа идоуҳала далхызаргьы , уи иаанагаӡом иҳамҭа хымԥада иоуеит ҳәа .
Убри азоуп Аҩсҭаа « иалкаақәоугьы рхыхразы » амц-ԥааимбарцәа ихы изаирхәо ( Матф . 24 : 24 ) .
Анцәа идоуҳала иалху жәҩантәи иҳамҭа иоуоу-имоуоу аӡәгьы издырӡом , уи даԥсоуп ҳәа Иегова иӡбаанӡа .
Иегова уи ауаҩы даԥсоуп ҳәа иӡбар , аҵыхәтәантәи амҳәыр иааирхоит .
Уи ҟалоит ииашоу Анцәа идоуҳала иалху иԥсра аҿаԥхьа , мамзаргьы « алахьеиқәра ду » иалагаанӡа маҷк шагу ( Аат . 2 : 10 ; 7 : 3 , 14 ) .
Убри аҟынтә Анцәа иахьатәи имаҵзуҩцәа рҟынтәи 144 000 - ҩык рахь иаҵанакуа зусҭцәоу аилкаара ашьҭалара иаԥсам .
Ишԥаҳалшо иахьа адгьыл аҿы инхо доуҳала иалху ҳрыццалар , урҭ зегьы ирыхьӡу ҳзымдыруазаргьы ?
Ишԥарылшо « егьырҭ ауасақәагьы » иахьа адгьыл аҿы инхо адоуҳатә Израиль иаҵанакуа ирыццаларц , урҭ зегьы ирыхьӡу рзымдыруазар ?
Иазгәашәҭ Захариа иԥааимбаражәаҿы жәаҩык ауаа рыӡбахә шаҳәо .
Урҭ « аиудеи икалҭ иахьынҳалоит , иахьынҳалоит , насгьы ирҳәоит : „ Ҳара шәара ҳшәыццоит , избанзар иҳаҳаит Анцәа дышшәыцу “ » .
Ара аиудеи ҳәа зыӡбахә ҳәоу аӡә иоуп , аха ахьӡцынхәра « шәара » иаанарԥшуеит урҭ шырацәоу .
Убри аҟынтә « аиудеи » ҳәа зызҳәоу Анцәа идоуҳала иалху ргәыԥ ауп .
Егьырҭ ауасақәа уи рдыруеит , насгьы аус рыцыруеит .
Дара уи агәыԥ иалахәу зегьы рыхьӡ рдыруазар акәӡам .
Аҩыра ҳаанаԥхьом дарбанзаалак аӡәы ишьҭанеира , избанзар Ҳамҩақәҵаҩ — Иисус Христос иоуп ( Матф .
23 : 10 ) . Иарбан гәҽанҵароу Анцәа идоуҳала иалху ҭакԥхықәрала изызнеир акәу , насгьы избан уи зхадоу ?
Агәаларшәара ахәылԥаз аҿы ачеи аҩи здызкыло ҭакԥхықәрала иазнеилароуп 1 Коринфаа рахь 11 : 27 — 29 ( уаԥхьа ) аҿы иану агәҽанҵара .
Ииҳәарц ииҭахызи уи ала апостол Павел ?
Анцәа идоуҳала иалху ақьырсиан Ахәылԥаз аҿы ҵакы амҭаӡакәа , хәыцырҭада ача ифон , а́ҿа ааникылон , Иеговеи иареи аизыҟазаашьа бзиақәа рыбжьамызҭгьы ( Аур .
6 : 4 — 6 , АдҾ ; 10 : 26 — 29 ) . Ари агәҽанҵара Анцәа идоуҳала иалху иргәаланаршәоит жәҩантәи рҳамҭа макьана ишырмоуц .
Урҭ анаҩсгьы рхықәкахьы , Анцәа илыԥхала Христос Иисус иҿы ираҭәашьахо иреиҳау ахьӡ-аԥшахьы ицалароуп ( Флп . 3 : 13 — 16 ) .
Иарбан гәазыҟашьоу Анцәа идоуҳала иалху ақьырсианцәа ирымазар акәу ?
Павел Анцәа идоуҳала иалху ргәазҭеиҵон : « Сшәыҳәоит ишәымоу аԥсҭазаара ааԥхьара ишаҭәоу ала имҩаԥыжәгаларазы » .
Анаҩс уи шыҟаҵатәу рзеиҭеиҳәеит : « Аӡәи-аӡәи шәеизгәыкла , шәеибашаҭала , хачҳарала шәеизыҟаз , бзиа шәеибабала , Шәашьҭаз доуҳала аҟазаареи аҭынчреи ракзаара » ( Еф . 4 : 1 — 3 ) .
Иегова идоуҳа аԥагьара акәымкәа ахынраалара аизырҳара иҳацхраауеит ( Кәал .
3 : 12 , АдҾ ) . Анцәа идоуҳала иалху ақьырсианцәа егьырҭ раасҭа еиӷьуп ҳәа рхы рыԥхьаӡаӡом .
Дара ирдыруеит доуҳала иалхзар , уи ишаанамго Иегова адгьылаҿтәи агәыӷра змоу раасҭа иԥшьоу адоуҳа хымԥада еиҳаны ириҭоит ҳәа .
Урҭ еиҳа адырра рымоуп , насгьы Абиблиа еиҳа инарҵауланы еилыркаауеит ҳәа рыԥхьаӡом .
Уи адагьы , дара даҽаӡәы доуҳала далхуп , насгьы Ахәылԥаз аҿы ачеи аҩи идикылалар ауп ҳәа агәра иргара иашьҭаӡам .
Анцәа идоуҳала иалху ахынраалара аарԥшуа еилыркаауеит жәҩантәи аԥсҭазаарахь ауаа ааԥхьара рызҭо Иегова шиакәу .
7 , 8 .
Иззыԥшымзар акәзеи Анцәа идоуҳала иалху ақьырсианцәа , насгьы избан ?
Жәҩантәи ааԥхьара аиура шҳаҭыр дуугьы , Анцәа идоуҳала иалху ақьырсианцәа иазыԥшӡам ҷыдала иалкааны ирызнеилоит ҳәа ( Еф . 1 : 18 , 19 ; уаԥхьа Филиппаа рахь 2 : 2 , 3 ) .
Доуҳала иалху зегьы Иегова идоуҳа хаҭала шаҳаҭра рнаҭоит .
Уи ауаа зегьы ирылаҳәахаӡом .
Убри аҟынтә дара иџьаршьаӡом жәҩантәи ааԥхьара шрымоу аӡәы агәра агара ицәыцәгьазар .
Урҭ иргәалашәоит Абиблиа ишану аӡәы Анцәа иҷыдоу дҵак азы далихит ҳәа иҳәозар , иаразнак уи агәра агара ишаԥсам ( Аат . 2 : 2 ) .
Ус анакәха , жәҩантәи ааԥхьара змоу ақьырсианцәа аӡәы ианиабадыруа , доуҳала ишалху атәы аҳәара иалагом .
Иҟалап урҭ зынӡаск уи иагьаламцәажәозар , мыцхәы рхы ӡыррымгарц азы .
Иара убас дара , ҳәарада , жәҩантәи аҳамҭа шрымоу иалаҽхәом ( 1 Кор . 1 : 28 , 29 ; уаԥхьа 1 Коринфаа рахь 4 : 6 — 8 ) .
Иара убас Анцәа идоуҳала иалху ақьырсианцәа уаа дуқәоуп ҳәа рхы рыԥхьаӡом .
Дара жәҩантәи ааԥхьара змоу егьырҭ ауаа ирышьҭаӡам , урҭ рыҿцәажәаразы , мамзаргьы Абиблиа аҭҵааразы агәыԥ еиҿыркаарц азы ( Гал . 1 : 15 — 17 ) .
Ус ҟарҵозҭгьы , дара аизараҿы акзаара иаԥырхагахон , насгьы аҭынчра ахьчара иацхраауа , иара убас Анцәа ижәлар еидызкыло иԥшьоу адоуҳа иаҿагылон .
( Уаԥхьа Римаа рахь 16 : 17 , 18 . )
Избан изхадоу Ахәылԥаз аҿы ачеи аҩи здызкыло ҳшырзыҟоу ацклаԥшра ?
( Шәахәаԥш арамка « Абзиабара иԥшӡамкәа ахы мҩаԥнагом » . )
Ҳашԥарзыҟазар акәу Агәаларшәара ахәылԥаз аҿы ачеи аҩи здызкыло ?
Зны Иисус иҵаҩцәа ус реиҳәеит : « Шәарҭ зегьы шәеишьцәоуп » .
Анаҩс иациҵеит : « Зҽыҳаразкуа — дларҟәхоит ; зҽылазырҟәуа — дҳаракхоит » ( Матф . 23 : 8 — 12 ) .
Убри аҟынтә ауаа рырҳаракра иашахомызт , урҭ Анцәа идоуҳала иалху Христос иашьцәа ракәзаргьы .
Убас , Абиблиа ҳаанаԥхьоит арҵаҩцәа , аизара аиҳабацәа , ирымоу агәрахаҵара ҳаҿыԥшларц , аха аӡәы ирҳаракра ҳнарҵаӡом , уи ԥхьагылаҩыс дыԥхьаӡаны ( Аур . 13 : 7 ) .
Аҩыраҿы иануп шьоукы еиҳа иҵаулоу аҳаҭыр иаԥсоуп ҳәа . Аха урҭ уи изаԥсоу доуҳала иахьалху азы акәӡам .
Дара ибзианы анапхгара руеит , иара убас Анцәа Иажәа аҳәараҿы , насгьы арҵараҿы аџьабаа ду рбоит ( 1 Тим .
5 : 17 , АдҾ ) . Убри азы жәҩантәи ааԥхьара змоу мыцхәы ианҳараҳкуа , иманшәалам аҭагылазаашьа иақәҳаршәар ҳалшоит .
Уи адагьы , доуҳала иалху ҷыдала иалкааны ҳрызнеилар , ахынраалара аарԥшра рцәыцәгьахоит ( Рим . 12 : 3 ) .
Ҳара иаҳҭахӡам ҳхымҩаԥгашьа иахҟьаны Христос иашьцәа рҟынтәи аӡәы гха дук ҟаиҵар ! ( Лука 17 : 2 ) .
Ҳашԥарзыҟазар акәу Агәаларшәара ахәылԥаз аҿы ачеи аҩи здызкыло ?
( Шәрыхәаԥш абзацқәа 9 — 11 . )
Ишԥаҳалшо Анцәа идоуҳала иалху рахь апатуқәҵара аарԥшра ?
Ишԥаҳалшо Анцәа идоуҳала иалху рахь апатуқәҵара аарԥшра ?
Иаҳҳәап , доуҳала алхра иазку азҵаарақәа раҳамҭалар .
Ҳара досу ҳус ҳаҿызар ауп , иаҳусым ҳалацәажәом ( 1 Фес .
4 : 11 ) . Иара убас ҳара ҳхәыцлаӡом доуҳала иалху иҭаацәа , ихатә ҩыза , ма иуацәа иара иеиԥш жәҩантәи ааԥхьара рымоуп ҳәа .
Агенетикеи аҭаацәалазаареи уи зынӡа иадҳәалам ( 1 Фес .
2 : 12 ) . Уи адагьы , иахәҭам доуҳала иалху ихатә ҩыза азҵаарақәа иҭара , иаҳҳәап , џьанаҭ дгьыл аҿы ихатә ҩыза ида ихы шԥеибало ҳәа .
Убас еиԥш иҟоу ажәақәа игәы идырхьыр ауеит .
Адунеи ҿыц аҿы Иегова хымԥада инапы аартны « ԥсы зхоу зегьы ргәы ирҭәуеит » ( Аԥсал . 144 : 16 [ 145 : 16 , АдҾ ] ) .
Иарбан шәарҭароу ҳҽызцәаҳахьчо , ауаа мыцхәы рырҳаракра шьцыларас иҳамамзар ?
Анцәа идоуҳала иалху ииашаны ирзыҟоу ашәарҭара рҽацәырыхьчоит .
Абиблиа ҳгәы ҳҽаннаҵоит аизараҿы амц-еишьцәа ҟалар шалшо ( Гал . 2 : 4 , 5 ; 1 Иоанн 2 : 19 ) .
Урҭ Анцәа идоуҳала иалху ракәушәа рхы аадырԥшларгьы ауеит .
Иара убри адагьы , доуҳала иалху рҟынтәи шьоукы рыгәрахаҵара рцәыӡыр алшоит ( Матф .
25 : 10 — 12 ; 2 Пиотр 2 : 20 , 21 ) . Урҭ ауаа аиаша мҩа ҳацәхьаҵыртә рылҳаршом , егьырҭ мыцхәы рырҳаракра шьцыларас иҳамамзар ( Иуда 16 ) .
Иара убас ҳагәрахаҵара ԥсыҽхом , аҭакԥхықәра ду змоу ақьырсиан , ма шықәсы рацәала Анцәа имаҵ зуаз иаалырҟьаны аиаша мҩа дацәхьаҵыр .
12 , 13 .
Избан изахәҭам Агәаларшәара ахәылԥаз аҿы ачеи аҩи здызкыло рхыԥхьаӡара ахьеизҳауа гәҭыхас аҟаҵара ?
Ажәашықәсақәа рыҩныҵҟа Агәаларшәара ахәылԥаз аан ачеи аҩи здызкылоз рхыԥхьаӡара еиҵахон .
Аха аҵыхәтәантәи ашықәсқәа рзы иаҳбо зынӡа даҽакуп : урҭ рхыԥхьаӡара иазҳауеит .
Гәҭыхас иҳамазароума ҳара уи ?
Мап .
Шәааи еилҳаргап избан .
« Иҳақәиҭу Иара Иитәқәоу идыруеит » ( 2 Тим .
2 : 19 ) . Агәаларшәара ахәылԥаз аҿы ачеи аҩи здызкыло анырыԥхьаӡо , жәҩантәи ааԥхьара змоу зусҭцәаҵәҟьоу аилкаара залшом .
Урҭ рыбжьара иҟазар ауеит доуҳала иалхуп ҳәа ииашамкәа згәы иаанаго .
Иҟоуп уаанӡа издызкылоз рҟынтәи шьоукы аамҭа анца иаҟәыҵыз .
Егьырҭ аԥсихикатә чымазара , ма аемоциатә уадаҩрақәа рымоуп аҟынтә , Христос ажәҩан аҿы напхгара ицҟарҵалоит ҳәа ргәы иаанагоит .
Убри аҟынтә ачеи аҩи здызкыло рхыԥхьаӡареи макьана адгьыл аҿы инхо Анцәа идоуҳала иалху рхыԥхьаӡареи еиқәшәоит ҳәа узҳәом .
Иаҳәозеи Абиблиа алахьеиқәра ду ианалаго аамҭазы Анцәа идоуҳала иалху рҟынтәи шаҟаҩы нхо иазкны ?
Иисус ажәҩан аҿы Анцәа идоуҳала иалху еизигарц данаауа , дара адгьыл еиуеиԥшым аҭыԥқәа рҿы иҟазаалоит .
Абиблиаҿы иануп уи аамҭазы Иисус иҟаиҵо : « Иагьааишьҭышт Иара Имаалықьцәа , абыжь дуқәа зхылҵуа рбыкьқәа рыманы , аԥшьы-ԥшак ахьынӡа-наӡааӡо , ажәҩан ахы-аҵыхәа зегь рахьтә урҭ Иара иаликаахьоу еизыргашт » ( Матф . 24 : 31 ) .
Иԥшьоу Аҩыра иаҳнарбоит ари адунеи аҵыхәтәантәи амшқәа рзы доуҳала иалху рҟынтә адгьыл аҿы инхо шмаҷхо ( Аат .
12 : 17 , АдҾ ) . Аха уа иаҳәаӡом алахьеиқәра ду ианалаго шаҟаҩы нхо рхыԥхьаӡара атәы .
15 , 16 .
Еилаҳкаалар ҳахәҭоузеи Иегова иалихыз 144 000 - ҩык рганахь ала ?
Иегова иӡбоит идоуҳа змоу аналхтәу ( Рим . 8 : 28 — 30 ) .
Иегова урҭ ралхра далагеит Иисус иԥсы анҭала ашьҭахь .
Актәи ашәышықәсазы ақьырсиантә еизара иалахәыз зегьы доуҳала иалхзар ауан .
Аха анаҩстәи ашәышықәсақәа инадыркны аҵыхәтәантәи амшқәа ирылагаанӡа , Христос ҳишьҭанеицәоуп ҳәа зҳәоз реиҳараҩык ииашаҵәҟьоу қьырсианцәамызт .
Иисус урҭ « амаркаџьы » иаҿирԥшит .
Аха уи аамҭазгьы Иегова ииашоу ақьырсианцәа рҟынтәи шьоукы доуҳала иалихит .
Иубаратәы иҟан урҭ Иисус зыӡбахә иҳәоз « ачарыц » иадукылар шалшоз ( Матф .
13 : 24 — 30 ) . Аҵыхәтәантәи амшқәа раангьы Анцәа 144 000 - ҩык ирхыԥхьаӡалахо ралхра даҿуп .
Ҳәарада , ари апериод анынҵәо аамҭазы Иегова жәҩантәи ааԥхьара аӡәы ииҭарц иӡбазар , ҳара азин ҳамам уи ҟәыӷарам ҳәа аҳәара ( Рим . 9 : 20 , 21 ; уаԥхьа Римаа рахь 9 : 11 , 16 ) .
Ҳара аусуцәа иаадырԥшуаз агәынамӡара ҳхы ацәыҳахьчароуп . Урҭ аӡахәаҭра аԥшәма изашшуан сааҭ заҵәык аус зуаз ириҭаз аџьаԥса азы .
( Уаԥхьа Матфеи 20 : 8 — 15 . )
Жәҩантәи агәыӷра змоу зегьы игәрагоу , иҟәышу атәы иҵанакуам ( Матф . 24 : 45 — 47 ) .
Иахьа , актәи ашәышықәсазы ишыҟаз еиԥш , Иеговеи Иисуси имаҷу агәыԥ ала ауаа рацәа дырчоит .
Актәи ашәышықәсазы Ақьырсиантә Бырзен Ҩырақәа рыҩраҿы Анцәа идоуҳала иалхыз рахьтә иалахәыз рацәаҩымызт .
Иахьагьы ианаамҭоу афатә аҭара зду доуҳала иалху ргәыԥ маҷ ауп .
Еилаҳкаазеи ҳара ари астатиа аҟынтәи ?
Еилаҳкаазеи ҳара ари астатиа аҟынтәи ?
Иегова ауаа рзы ҩ-ҳамҭак ирхиеит : адоуҳатә « иудеиаа » рзы — жәҩантәи аԥсҭазаара , исимволтәу « жәаҩык ауаа » рзы — адгьыл аҿы аԥсҭазаара .
Анцәа дазыԥшуп урҭ аҩ-гәыԥк изакәанқәа ирықәныҟәалоит , насгьы азиашара аадырԥшлоит ҳәа .
Дара еснагь ахынраалара аадырԥшлароуп .
Урҭ рыбжьара акзаара ыҟазароуп , насгьы аизараҿы аҭынчра рыхьчалароуп .
Аҵыхәтәантәи амшқәа иаарласны инҵәоит аҟынтә , шәааи Иисус инапхгара аҵаҟа акны иҟоу агәарҭа еиԥш Анцәа имаҵ ҳаулап .
Абзац 3 .
Аԥсалом 86 : 5 , 6 [ 87 : 5 , 6 , АдҾ ] иану ажәақәа иаадырԥшуеит ажәҩан аҿы Иисус напхгара ицҟаҵаразы зыԥсы ҭало зегьы рыхьӡқәа ҳаԥхьаҟа иаҳдырыр шалшо ( Рим . 8 : 19 , АдҾ ) .
Абзац 15 .
Аусқәа 2 : 33 ( АдҾ ) аҿы Иисус доуҳала алхраҿы далахәуп ҳәа аҳәоит , аха жәҩантәи ааԥхьара рызҭо Иегова иоуп .
Абзац 15 .
Еиҳау аинформациа шәыԥшаар шәылшоит маи 1 , 2007 шықәсазы иҭыҵыз « Ахьчаратә бааш » иану « Аԥхьаҩцәа рызҵаарақәа » аҿы , адаҟьақәа 30 — 31 , аурыс .
Апостол Павел ииашаҵәҟьоу ақьырсиантә бзиабара иазкны иҩуан : « Абзиабара — ахачҳара амоуп , гәыбылрала ихыш-хыҵәоит , уи шьыцра аздырам , хамаԥагьара алам — иахнаԥаауам , Ак шьақәнаҟьом , ицҟьа-шәҟьа иқәнаҵом , ахазы афеида иашьҭам » ( 1 Кор . 13 : 4 , 5 ) .
« Ак шьақәнаҟьом , ицҟьа-шәҟьа иқәнаҵом » ҳәа еиҭагоу ажәақәа Адунеи ҿыц аиҭагаҿы « иԥшӡамкәа ахы мҩаԥнагом » ҳәа еиҭагоуп , уи иаанагоит патуқәҵарала , ииашаны ахымҩаԥгара , аҟазшьа бзиақәа раарԥшра .
Убри аҟынтә ақьырсиантә бзиабара аазырԥшуа егьырҭ рцәаныррақәа ирызхәыцуеит .
Ҳқьырсиантә бзиабара убарҭоуп аизараҿы анапхгара зхахьы изго ҳшырзыҟоу ала .
Аамҭа-аамҭала зегьы ибзианы ирдыруа аишьцәа ҳаизарақәеи ҳконгрессқәеи ирҭаалар ауеит , иаҳҳәап , араионтә хылаԥшыҩцәа , Вефиль амаҵ зуа , афилиал акомитет алахәылацәа , Анапхгаратә хеилак алахәылацәа , мамзаргьы урҭ рыцхырааҩцәа .
Ҳәарада , ҳара урҭ аишьцәеи рхатә ҩызцәеи пату рықәҵара ҳҭахуп , аизара иаҭаауаз иатәамбакәа ирзыҟаз Диотреф иеиԥш акәымкәа ( 3 Иоанн 9 , 10 ) .
Аха иҟалар алшома иҳазгәамҭаӡакәа апатуқәымҵара ааҳарԥшыр ?
Ишԥааԥшыр алшо уи ?
Ҳара даара ахә ҳшьоит урҭ аишьцәеи рхатә ҩызцәеи рабадырра , насгьы рацәажәара алшара ахьҳамоу .
Аха урҭ еицырдыруа ауаа реиԥш ҳарзыҟазҭгьы , апатуқәымҵара ааҳарԥшуан .
Иаҳҳәап , ҳарзымҵааӡакәа рпатреҭ ҭаҳхуазҭгьы — акранырфо ма даҽа уск ианаҿу — уи иаанарԥшуан аҟазшьа бзиақәа шҳамам .
Ҳрыҳәарызма ҳара ҳашәҟәаҿы ма ҳбиблиаҿы рнапынҵамҭа аанрыжьырц ?
Ҳнеирызма рааигәара зегьы ҳрыгәҭасны , насгьы ирыдаҳцалозма апатреҭ аицҭыхра ?
Ҳәарада , ари зегьы ақьырсиантә бзиабара аанарԥшуамызт .
Ари аҩыза ахымҩаԥгашьа иаанарԥшуан урҭ заҳҭаауа , насгьы ҳара ҳзы аџьабаа ду шырбо шаҳзеилымкаауа .
Иара убас иаҳхаҳмыршҭлароуп уи аҩыза ахымҩаԥгашьа раԥхьаӡа акәны аконгресс ахь иааз ишырныруа .
Иҳацхраауазеи ҳара ииашаны ахымҩаԥгара ?
Актәи , иаҳхаҳмыршҭлароуп хьӡи-ԥшеи заҭәоу Иегова мацара шиакәу ( Аат .
4 : 11 ) . Аҩбатәи , аӡәы пату иқәҵареи мыцхәы ирҳаракреи ак шакәым еилаҳкаауазар ауп .
Арҭ аишьцәа рхатә ҩызцәеи дареи ирҭахуп еицырдыруа ауаа реиԥш акәымкәа , ҳагәрахаҵара ҳацеиҩызшо ҳашьцәеи ҳаҳәшьцәеи реиԥш ҳарзыҟазарц ( Матф . 23 : 8 ) .
Ахԥатәи , ахьтәы ԥҟара ҳақәныҟәалароуп : « Иарбан усзаалакь аҿы ишәызныҟәарц шышәҭаху аиԥш шәарҭгьы шәрызныҟәала » ( Матф .
7 : 12 ) . Абарҭ апринципқәа ҳрықәныҟәалар , иԥшӡамкәа зхы мҩаԥызымго абзиабара ааҳарԥшлоит .
« Ҳарҭ — Анцәа иусзуцәа ҳакәны ҳаҟоуп » ( 1 КОР . 3 : 9 ) .
АШӘАҚӘА : 75 , 74
. . агәырӷьара ҳзаанагоит ҳәа ?
. . Иеговеи ҳагәрахаҵара ҳацеиҩызшои ҳареи ҳаизааигәанатәуеит ҳәа ?
. . ҳахьчоит ҳәа ?
Иарбан лшароу Зегьирхаку Иегова егьырҭ ириҭо ?
ИЕГОВА Зегьирхаку , насгьы Зегьзшаз иоуп .
Иара иҟәыӷареи имчи ҳәаа рымам .
Анцәа изиашаз Иовгьы уи еиликааит .
Ашамҭақәа ирызкны Иегова уи азҵаарақәа ииҭеит , анаҩс Иов иҳәеит : « Уажәшьҭа издыруеит уара зегь шулшо , гәҭакыс иузынамыгӡо ҳәа акгьы шыҟам » ( Иов [ Иов ] 42 : 2 ) .
Иегова игәҭакқәа зегьы аӡәы ицхыраарада инаигӡар шилшогьы , абзиабара аарԥшны егьырҭ ааиԥхьоит урҭ рынагӡараҿы рхы аладырхәырц .
Иарбан ихадоу усу Иегова Иисус идиҵаз ?
Раԥхьаӡа Анцәа дишеит ихшаазаҵәу Иԥа .
Иегова уи алшара ииҭеит егьырҭ зегьы ршараҿы дицхраарц ( Иоанн 1 : 1 — 3 , 18 ) .
Абар Иисус изкны апостол Павел ииҩуаз : « Жәҩани дгьыли рҿы иҟоу зегьы , иаҳбауагьы , иаҳамбауагьы , Иара ила иаԥҵахеит : ахадаратә мчра аума , аиҳабыра роума , ачынуаа роума — иарбан мчразаалакь Иара ила , Иара изы иаԥҵоуп » ( Кәал . 1 : 15 — 17 ) .
Иегова Иԥа дҳареикит адунеи ашараҿы аҽалархәра алшара иҭаны , насгьы ихадоу ари аус аҿы уи иааникылоз ароль атәы егьырҭ ирзеиҭеиҳәеит .
Иарбан лшароу Иегова Адам ииҭаз , насгьы избан ?
Иегова аус ицуразы ауаагьы алшара риҭеит .
Иаҳҳәап , иара Адам идиҵеит аԥстәқәеи аԥсаатәқәеи ахьӡқәа риҭарц ( Аҟаз . [ Быт . ]
2 : 19 , 20 ) . Шәазхәыц ари аус Адам шаҟа агәахәара изаанагоз ! Иара арҭ ашамҭақәа дрыцклаԥшуан , рҟазшьақәеи рхымҩаԥгашьеи ҭиҵаауан , насгьы доусы ирнаало ахьӡқәа рзиԥшаауан .
Ҳәарада , Иегова ихала урҭ ахьӡқәа рыҭара илшон , избанзар иара иоуп изшаз .
Аха иара абзиабара аарԥшны , уи аҩыза алшара Адам ииҭеит .
Иара убас Анцәа Адам идиҵеит адгьыл зегьы Едемтәи абаҳча еиԥш џьанаҭны иҟаиҵарц ( Аҟаз . [ Быт . ]
1 : 27 , 28 ) . Аха Адам Анцәа аус ицура иҭахымхеит . Уи иара алҵшәа бааԥс изаанагеит , ихылҵшьҭрақәагьы иӷәӷәаны ирнырит ( Аҟаз . [ Быт . ] 3 : 17 — 19 , 23 ) .
Иаҳзеиҭашәҳәа Анцәа имаҵзуҩцәа шьоукы аус шицыруаз , игәаԥхара нагӡо .
Ԥыҭрак ашьҭахь Анцәа егьырҭ ауаагьы ириҭеит алшара игәҭакы анагӡараҿы рхы аладырхәырц .
Нои аковчег иргылеит , уи иабзоураны иҭаацәеи иареи Адунеизегьтәи аӡхыҵра аан еиқәхеит .
Моисеи израильаа мысратәи атҟәара аҟынтә рхы иақәиҭитәит .
Иисус Навин Анцәа ижәлар Изқәыргәыӷыз адгьыл ахь инеигеит .
Соломон Иерусалимтәи аныҳәарҭа иргылеит .
Мариа Иисус иан лакәхеит .
Абарҭ реиԥш Анцәа изиашаз егьырҭ ауаагьы Иегова игәаԥхара анагӡаразы аус ицыруан .
Иарбан усу ҳара ҳҽалаҳархәыр ахьҳалшо , аха иҭахызма Иегова уи аҿы ацхыраара ?
( Шәахәаԥш астатиа алагамҭаҿы иаагоу асахьа . )
Иахьа Иегова ҳааиԥхьоит Амессиантә Аҳра адгыларазы иҳалшо зегь ҟаҳҵаларц .
Иҟоуп еиуеиԥшым иԥшьоу амаҵзура ахкқәа .
Ақьырсианцәа урҭ амаҵзура ахкқәа зегьы рхы рзалархәуам , аха ҳара зегьы иҳалшоит Аҳра иазку ажәабжь бзиа ауаа рзеиҭаҳәара .
Ҳәарада , Иегова ацхырааҩцәа иҭахӡам .
Иара илшон ажәабжь бзиа ажәҩан аҟынтәигьы ауаа рзеиҭаҳәара .
Иисус иажәақәа рыла , Анцәа илшон Амессиантә Аҳ изкны ахаҳәқәагьы еибарҵәаартә иҟаиҵар ( Лука 19 : 37 — 40 ) .
Аха Иегова иусуҩцәаны аҟалара алшара ҳаиҭеит ( 1 Кор .
3 : 9 ) . Апостол Павел иҩуан : « Ҳарҭ , маҵурак еицымҩаԥызго шьоук раҳасабала [ « иара аус ицуа » , АдҾ ] ҳшәыҳәоит , ҳшәашьапкуеит Анцәа илыԥха , ишәзыҟаиҵо албааԥшра тәамбарала акәымкәа , ишаҭәоу ишәыдышәкылаларазы » ( 2 Кор . 6 : 1 ) .
Анцәа иусуҩцәаны аҟазаара — ҳаҭыруп , насгьы гәырӷьара дууп .
Шәааи еилҳаргап уи ус шакәу узырбо мзызқәак .
Иарбан цәаныррақәоу ихшаазаҵәу Анцәа Иԥа имаз , Иаб дивагыланы аус анициуаз ?
Жәытә-натә аахыс Иегова имаҵзуҩцәа аус аницыруаз , агәырӷьара рзаанагон .
Ажәамаанақәа 8 - тәи ахаҿы ихшаазаҵәу Анцәа Иԥа иҳәоит : « Иегова имҩақәа рылагамҭаны сҟаиҵеит . . . . . .
Усҟан иара иҿы сара зус бзиаӡаны издыруа ҟазаны сыҟан , есыҽны агәахәара изаазгон , иҿаԥхьа еснагь сгәырӷьон » ( Ажәам . [ Прит . ] 8 : 22 , 30 ) .
Иаб дивагыланы аус анициуаз , Иисус даара дгәырӷьон , избанзар иџьабаа алҵшәа аанагон , насгьы Иегова бзиа дшибо еиликаауан .
Иаҳҳәар ҳалшозеи ҳара ҳзы ?
Иҟоума еиҳаны агәырӷьара ҳзаазго даҽа уск , ауаа абиблиатә ҵабырг рырҵара аасҭа ?
( Шәахәаԥш абзац 7 . )
Избан ажәабжьҳәаратә ус агәырӷьара заҳзаанаго ?
Иисус иҳәон аӡәы ак аниаҳҭо , насгьы ак анҳарҭо , уи ҳнасыԥны ҳшыҟанаҵо ( Аус .
20 : 35 ) . Ҳара ҳаигәырӷьоит аҵабырг ахьаҳаԥшааз , насгьы уи егьырҭ рзеиҭаҳәара ҳгәаԥхоит .
Егьырҭ Абиблиа аилкаара ҳанрыцхраауа , ҳара иаҳбоит ауаа доуҳала ишымлаго .
Урҭ Анцәа иахь агәрахаҵара анроуа , насгьы иара Иажәа аҟынтәи еилыркааз аҵабырг ахә ашьара ианалаго , рыгәқәа џьшьарала иҭәуеит .
Ҳара ҳгәы иахәоит урҭ Анцәа ишизааигәахо , насгьы рхәыцшьеи рыԥсҭазаашьеи шырыԥсахуа анаҳбо .
Усҟан еилаҳкаауеит ажәабжьҳәаратә ус даараӡа ишхадоу .
Уи иабзоураны Анцәа инышәаз ауаа наӡаӡа анхара алшара роуеит ( 2 Кор . 5 : 20 ) .
Иарбан усу еиҳа агәырӷьареи агәахәареи ҳзаазго , ауаа наӡаӡатәи аԥсҭазаарахь анеира ирыцхраауа аус аасҭа ?
Ирҳәазеи ҩыџьа аишьцәа Анцәа аус ицура ирзаанаго агәырӷьара иазкны ?
Ауаа ажәабжь бзиа ианақәҿырҭуа , агәырӷьара ҳзаанагоит , уи адагьы ҳгәы иахәоит Иегова дшаҳзыразу анеилаҳкаауа .
Уи амаҵзураҿы иҟаҳҵо зегьы ахә ҳаракны ишьоит .
( Уаԥхьа 1 Коринфаа рахь 15 : 58 . )
Италиа инхо аиашьа Марко иҳәоит : « Ҳәашьа сзаҭом шаҟа агәахәара ду сзаанаго исылшо зегь Иегова изы иахьыҟасҵо , сџьабаа иаарласны изхашҭуа аӡәы изы акәымкәа » .
Убас еиԥш иҳәеит Италиа инхо Франко зыхьӡу даҽа иашьак : « Иегова Иажәеи егьырҭ адоуҳатә мазарақәеи ҳаиҭеит .
Урҭ рыла иара есыҽны бзиа ҳшибо , насгьы ҳџьабаа ахә шишьо ҳгәалаиршәоит , ҳара иҟаҳҵо акгьы иаԥсам ҳәа ҳгәы иаанагозаргьы .
Убри азоуп сара Анцәа аус ицура сзеигәырӷьо .
Уи сыԥсҭазаара аҵакы анаҭоит » .
Иарбан еизыҟазаашьақәоу Иеговеи Иисуси ирымаз , насгьы избан ?
Ҳара бзиа иаҳбо аус анрыцаҳуа , урҭ ҳарзааигәахоит , насгьы рҟазшьақәа еиӷьны еилаҳкаауеит .
Ҳара еилаҳкаауеит урҭ рыгәҭакқәа , иара убас урҭ нарыгӡарц шырҭаху .
Иҟалап Иисус Иегова миллиард шықәсала аус ициуазҭгьы .
Уи аамҭа иалагӡаны урҭ рыбжьара абзиабара дуи аишьцылара ӷәӷәеи еизҳаит .
Дара шаҟа еизааигәаз атәы даналацәажәоз , Иисус иҳәеит : « Сареи Саби ҳаӡәуп » ( Иоанн 10 : 30 ) .
Иеговеи Иисуси рҳәоу еиқәшәаны аус еицыруан , иааџьоушьаша акзаара аарԥшны .
Избан ажәабжьҳәара аҽалархәра ҳагәрахаҵара ҳацеиҩызшои , Иеговеи , ҳареи ҳзеизааигәанатәуа ?
Иисус Иегова диҳәон иҵаҩцәа ихьчаларц .
Избан ?
Абар иара инцәаиҳәараҿы ииҳәаз : « Ҳара ҳаиԥш даргьы аӡәны иҟазааразы » ( Иоанн 17 : 11 ) .
Абиблиатә принципқәа ҳанрықәныҟәо , насгьы ажәабжьҳәаратә ус ҳаналахәу , ҳара зеиԥшыҟам иҟазшьақәа еиӷьны еилаҳкаауеит .
Ҳара еилаҳкаауеит иара иқәгәыӷра , насгьы инапхгара ацныҟәара зҟәыӷароу .
Анцәа ҳанизааигәахо , иаргьы даҳзааигәахоит .
( Уаԥхьа Иаков 4 : 8 . )
Иара убас ҳара ҳагәрахаҵара ҳацеиҩызшо ҳашьцәеи ҳаҳәшьцәеи ҳарзааигәахоит , избанзар ҳхықәкқәа еиқәшәоит , ҳаицгәырӷьоит , ауадаҩрақәа еицҳхаҳгоит .
Октеивиа зыхьӡу Великобританиа инхо аиаҳәшьа илҳәоит : « Иегова аус ицура сыгәрахаҵара сыцеиҩызшои сареи ҳаизааигәанатәуеит » .
Лара илҳәоит уи ус закәу еицырзеиԥшу ахықәкқәа ахьрымоу ауп ҳәа .
Ишәымаӡами шәаргьы уи аҩыза ацәанырра ?
Ишәмыцхрааӡои егьырҭ рзааигәахара урҭ иара иргәырӷьара ахьырҭаху ?
Избан адунеи ҿыц аҿы ҳашьцәеи ҳареи ҳаизыҟазаашьақәа иҵегьы изыӷәӷәахо , насгьы Анцәа еиҳа ҳзизааигәахо ?
Иеговеи ҳашьцәеи рахь иахьа иҳамоу абзиабара ӷәӷәоуп , аха адунеи ҿыц аҿы уи еиҳагьы иӷәӷәахоит .
Шәазхәыц изеиԥшра усу ҳаԥхьаҟа иаҳзыԥшу !
Ҳара зыԥсы ҭало ҳарԥылалоит , насгьы Иегова изку адыррақәа раҳҭалоит .
Адгьыл аус адаҳулалоит , иџьанаҭны иҟаҳҵарц азы .
Изакәытә ус дуузеи иаҳзыԥшу !
Шаҟа ҳгәы иахәозеи ҳашьцәеи ҳаҳәшьцәеи ҳареи ҳажәҩахыр еибыҭаны аус ахьеицаҳауло !
Амессиантә Аҳра анапхгара аҵаҟа ауаа хәыҷы-хәыҷла анаӡарахь инеиуеит .
Урҭ реизыҟазаашьақәа иҵегьы иӷәӷәахоит , насгьы ԥсы зхоу зегьы ргәы зырҭәуа Анцәа еиҳа изааигәахоит ( Аԥсал .
144 : 16 [ 145 : 16 , АдҾ ] ) . Ҳашԥахьчо ҳара ажәабжьҳәаратә ус ?
Ҳара иҳахьчалароуп Иеговеи ҳареи иҳабжьоу аизыҟазаашьақәа .
Адгьыл Аҩсҭаа инапаҵаҟа иҟоуп , насгьы ҳаргьы ҳнаӡам аҟнытә , ари адунеи ахәыцшьеи ахымҩаԥгашьеи рҿыԥшра ҳалагар ауеит .
Адунеи адоуҳа иаӷьны ицо аӡы иаҿурԥшыр алшоит .
Арҩаш ҳамгарц азы , ҳамч зегь еизганы ҳаҿагыланы ҳцалароуп .
Убас еиԥш Аҩсҭаа идунеи адоуҳагьы ҳаҿагылар ауп ҳамҩахымҟьарц азы . Аха ҳашԥахьчо ҳара ажәабжьҳәаратә ус ?
Ажәабжь бзиа ауаа ианырзеиҭаҳҳәо , ҳара ҳагәрахаҵара зырԥсыҽуа акәымкәа , ихадоу адоуҳатә ҵабыргқәа ҳрызхәыцуеит ( Флп .
4 : 8 ) . Ажәабжьҳәара ҳагәрахаҵара арӷәӷәоит , насгьы иҳацхраауеит Анцәа иқәыргәыӷрақәеи инормақәеи рхамышҭра , иара убас ҳдоуҳатә бџьармаҭәа ишахәҭоу еиԥш ахьчара .
( Уаԥхьа Ефесаа рахь 6 : 14 — 17 . )
Дышԥазыҟоу Австралиа инхо аиашьа ажәабжьҳәара ?
Ҳара ажәабжь бзиа рылаҳәареи егьырҭ адоуҳатә усқәеи ҳанырҿу , ҳхатәы уадаҩрақәа мыцхәы рызхәыцра аамҭа ҳауӡом .
Уи ҳара ҳахьчоит .
Австралиа инхо аиашьа Џьоуел иҳәоит : « Ажәабжьҳәаратә ус сыцхраауеит аԥсҭазаара ишыҟаҵәҟьоу ахәаԥшра .
Сара избоит ауаа зықәшәо ауадаҩрақәа , убри аҟынтә еиҳа еиӷьны еилыскаауеит абиблиатә принципқәа рықәныҟәара ахәарҭа шысзаарго .
Ажәабжьҳәаратә ус аҽалархәра сыцхраауеит ахынраалара аарԥшра , Иеговеи сыгәрахаҵара сыцеиҩызшо сашьцәеи саҳәшьцәеи рықәгәыӷра » .
Избан амаҵзураҿы иааҳарԥшуа агәацԥыҳәара Анцәа идоуҳа шҳамоу зышьақәнарӷәӷәо ?
Иара убас ажәабжьҳәаратә ус аҽалархәра Анцәа идоуҳа шҳаиҭо агәра агара иҳацхраауеит .
Иаҳҳәап , шәара ишәыдыргалеит шахьынхо аҭыԥ аҿы ихаау , ихырҳагоу ача ауаа ирзышәшаларц .
Уи азы аӡәгьы аԥара шәзишәаӡом , уи адагьы шәхатә ԥара ахышәшәаар акәхоит .
Иаарласны еилышәкаауеит ауаа реиҳараҩык ача агара шырҭахым , уи инеиҳангьы шьоукы гәаӷшақә ишәызныҟәо ишалагаз .
Ишәылшарызма ари аҩыза аусураҿы акраамҭа аанхара ?
Ҳәарада , ари аҭагылазаашьа шәгәы канажьыр ауан , насгьы ари аус анаҩсгьы анагӡара агәаҳәара шәцәыӡуан .
Аха ҳара ҳҟынтәи аӡәырҩы шықәсы рацәала раамҭеи рԥареи иамеигӡаӡакәа ажәабжьҳәара иаҿуп , ауаа шырхыччогьы , насгьы гәаӷшақә ишырзыҟоугьы .
Ишьақәнамырӷәӷәаӡои уи Анцәа идоуҳа шҳамоу ?
Ишԥадҳәалоу ажәабжьҳәаратә ус ауаа рганахь ала Анцәа игәҭакы ?
Ишԥацхраауеи ажәабжьҳәара аус ауаа рганахь ала Анцәа имоу игәҭакы анагӡара ?
Иегова иҭахын ауаа адгьыл аҿы наӡаӡа инхаларц .
Адам агәнаҳа шыҟаиҵазгьы , Анцәа игәҭакы имԥсахӡеит ( Ис . [ Ис . ]
55 : 11 ) . Иегова ауаа агәнаҳаи аԥсреи рҟынтәи рхы иақәиҭитәырц азы ашьаҿақәа ҟаиҵеит .
Убри азы Иисус адгьыл ахь дааит , насгьы Анцәа изыӡырҩуа ауаа иԥсҭазаара рыхҭниҵеит .
Аха Иегова изыӡырҩларц азы , ауаа еилыркаалароуп уи дара рҟынтәи дыззыԥшу .
Убри азы Иисус ауаа Анцәа изакәанқәа дирҵон , иҵаҩцәагьы уи ҟарҵаларц рыдиҵеит .
Убас , ауаа Анцәа инышәарц ҳанрыцхраауа , ҳара иара игәҭакы анагӡара ҳхы алаҳархәуеит . Иара иҭахуп ауаатәыҩса агәнаҳаи аԥсреи рҟынтәи рхы иақәиҭхарц .
Ишԥеидҳәалоу ажәабжьҳәара аҽалархәреи иреиҳау ҩ-ԥҟарак рықәныҟәареи ?
Наӡаӡатәи аԥсҭазаарахь иназго амҩала ацара егьырҭ ҳанрыцхраауа , ҳара иаҳзааигәоу рахь , насгьы Иегова иахь абзиабара ааҳарԥшуеит . Иара « иҭахуп ауаа зегьы еиқәхарц , аиаша-ҵабырг рҭаарц » ( 1 Тим . 2 : 4 ) .
Иарбан ԥҟароу израильаа ирыҭоу Азакәан аҿы иреиҳау ҳәа Иисус ианиазҵаа , иара аҭак ҟаиҵеит : « „ Бзиа дба Иҳақәиҭу Унцәа — угәы наӡала , уԥсы наӡала , удырра наӡала “ .
Ари — раԥхьа игылоу , иреиҳаӡоу акәны иҟоуп ; Аҩбатәигьы убри иеиԥшуп : „ бзиа дба иузааигәоу , ухы еиԥш “ » ( Матф . 22 : 37 — 39 ) .
Ҳара арҭ аԥҟарақәа ҳрықәныҟәоит , ажәабжь бзиа ауаа ианырзеиҭаҳҳәо .
( Уаԥхьа Аусқәа 10 : 42 . )
Иарбан цәанырроу шәара ишәызцәырҵуа ауаа ажәабжь бзиа рзеиҭаҳәара аҳаҭыр ахьшәаҭәашьоу ?
Шаҟа даҳзылԥхозеи Иегова !
Иара иҳаҭәеишьеит ҳаԥсҭазаара гәырӷьарала изырҭәуа , иареи , ҳареи , егьырҭ ауааи ҳаизааигәазтәуа , насгьы иареи ҳареи иҳабжьоу аизыҟазаашьақәа зыхьчо аус .
Ари аус алшара ҳнаҭоит Анцәеи иаҳзааигәоуи рахь абзиабара аарԥшра .
Анцәа имаҵзуҩцәа зегьы рҭагылазаашьақәа еиԥшым .
Аха дара зегьы : иқәыԥшу-иқәыԥшым , амал змоу-измам , иӷәӷәоу-иӷәӷәам — рыгәрахаҵара аӡбахә егьырҭ ирзеиҭарҳәарц азы ирылшо зегь ҟарҵоит .
Иҟалап шәара Франциа инхо аиаҳәшьа Шантель илҳәо шәақәшаҳаҭзар : « Жәҩантәылаҿы Зегьзымчу Ахаҭара , Зегьзшаз , насыԥ змоу Анцәа сааиԥхьоит : „ Бца !
Сыӡбахә ҳәала !
Иҳәала гәык-ԥсык ала .
Сара амч бысҭоит , ибысҭоит Сажәа , Абиблиа , насгьы амаалықьцәа , иара убас аус быцзуло ауаа .
Сара иаҭаху аҵареи изаамҭанытәу амҩақәҵарақәеи бысҭалоит “ .
Изакәытә ҳаҭыр дуузеи ҳара ҳзы Иегова иҳаиҳәо аҟаҵара , насгьы аус ицура ! »
© 2016 Watch Tower Bible and Tract Society of Pennsylvania
3 Абиографиа .
Иегова смаҵзура дазылԥхеит
8 Анцәа уи иҩызоу аӡә иакәны диԥхьаӡеит
13 Иегова иҩызцәаз шәырҿыԥшла
Арҭ астатиақәа Иеговеи ҳареи ҳаиҩызара арӷәӷәара иҳацхраауеит .
Актәи астатиаҿы ҳара еилҳаргоит Авраам иҿырԥшы .
Аҩбатәи аҿы ҳарзааҭгылоит Руфь , Езекиа , Иисус иан Мариа рҿырԥшқәа .
21 Иегова шәизиашаны шәыҟаз
26 Иегова изиашаз имаҵзуҩцәа шәырҿыԥшла
Арҭ астатиақәа рҿы ҳара еилҳаргоит аҳ Давид иаамҭазы инхоз ауааи иареи ирызкны Абиблиа иаҳәо .
Урҭ рыхҭысқәа иаҳдыбоит имариам аҭагылазаашьақәа рҿгьы Иегова ҳизиашазарц иҳацхраауа апринципқәа .
АЦӘАҾЫ :
Аӡмахрақәа рыбжьара иҟоу Хетин ақыҭаҿы аҩнқәа реиҳарак абакәанқәа ирықәгылоуп , уа инхо ауаа еиҳарак ихәхәаӡа иҟоу анышьқәа рыла ауп ишеиҭаҵуа .
Х-еизарак рҟынтәи 215 - ҩык ажәабжьҳәаҩцәеи 28 - ҩык апионерцәеи даара ргәы иахәеит , 2014 шықәсазы Ахәылԥаз азгәаҭарахь 1 600 – ҩык ауаа аннеи
АУААԤСЫРА
АЖӘАБЖЬҲӘАҨЦӘА
АПИОНЕРЦӘА
АБИОГРАФИА
Еиҭеиҳәеит Корвин Роубисон
Сара ар рафицар иасҳәеит аибашьра ацара мап ахьацәыскыз азы абахҭа сышҭаркхьаз . Сара сиазҵааит : « Дырҩегь уи схызгарц шәҭахума ? »
Ари аицәажәара мҩаԥысит аҩынтәраан Еиду Америкатәи Аштатқәа рҿы арра иансыԥхьа .
САРА сиит 1926 шықәсазы Круксвилл ( аштат Огаио , Еиду Аштатқәа ) .
Сани саби Анцәа дхазҵоз уаамызт , аха ҳара , ааҩык рхәыҷқәа , ауахәамахь аныҟәара ҳадырҵон .
Сара Аметодисттә уахәамахь сныҟәон . 14 шықәса анысхыҵуаз , аԥшьаҩы аҳамҭа сиҭеит амҽышала имҩаԥысуаз амаҵзурақәа мышкгьы ахьыбжьасмыжьыз .
Маргарет Уокер ( армарахьала аҩбатәи аиаҳәшьа ) аҵабырг аилкаара дсыцхрааит
Убри аамҭазы Иегова ишаҳаҭыз Маргарет Уокер зыхьӡыз ҳгәыла ҳара ҳахь дааны сан Абиблиа иазкны лацәажәара далагеит .
Зны уи саргьы сазыӡырҩыр сҭаххеит .
Сан дара сырԥырхагахоит ҳәа лыԥхьаӡан , сдәылҵырц салҳәеит .
Аха ирҳәо саҳап ҳәа сӡырҩуан .
Зны Маргарет данаа , ус дсазҵааит : « Анцәа ихьӡу удыруама ? »
Сара исҳәеит : « Уи зегьы ирдыруеит .
Иара Анцәа ихьӡуп » .
Усҟан лара дсыҳәеит : « Уара у-Библиа шьҭыхны иаарты Аԥсалом 82 : 19 ( 83 : 18 , АдҾ ) » .
Ус иагьыҟасҵеит , насгьы Анцәа Иегова шихьӡу еилыскааит .
Иаразнак сҩызцәа рахь сыҩны сцан ирасҳәеит : « Ахәылбыҽха аҩныҟа шәаннеилак , Абиблиа аартны Аԥсалом 82 : 19 ( 83 : 18 , АдҾ ) шәахәаԥш .
Шәара Анцәа ихьӡу еилышәкаауеит » .
Убас иаразнак ажәабжьҳәара салагеит ҳәа уҳәар ауеит .
Сара Абиблиа аҵара салагеит , нас 1941 шықәсазы аӡы сыҽӡаасхит .
Иаарласны аизараҿы ашәҟәы аҵара амҩаԥгара сыдырҵеит .
Сани , сашьцәеи , саҳәшьцәеи уахь иаасыԥхьон .
Иаарласны дара зегьы уи аиԥыларахь аныҟәара иалагеит .
Аха саб уи абиблиатә ҵабырг аинтерес имамызт .
Сара аизараҿы аҭакԥхықәрақәа еиҳаны иансоу , атеократиатә библиотека еизысгеит .
Зны саб сышәҟәқәа рахь инапы рхханы иҳәеит : « Угәам-сам уманы уқәҵны уца ! »
Усҟан сара ааигәа иҟаз ақалақь Зеинсвилл аҟны ауаҭах ылсхит , аха сҭаацәа рырӷәӷәаразы лассы-лассы аҩныҟа сцалон .
Саб сан аизарахь аныҟәара даҟәыҵырц азы , лԥырхагахара далагеит .
Зны-зынла лара аҩны дандәылҵлак , иара длыхьӡаны мчыла дирхынҳәуан .
Аха лара даҽа шәык ала ддәылҵны , уеизгьы аизарахь дцон .
Сара сан иласҳәеит : « Хьаас ибымкын .
Знымзар-зны быргьежьра игәы ԥҵәоит » .
Аамҭақәак рышьҭахь иара сан лԥырхагахара даҟәыҵҵәҟьеит , ларгьы ақьырсиантә еизарақәа ҭынч рҭаара далагеит .
1943 шықәсазы ҳаизараҿы Атеократиатә маҵзура ашкол мҩаԥысуа иалагеит , насгьы сара арҵагатә ажәахәқәа сыманы сықәгылон .
Санықәгылалак ашьҭахь исоуаз алабжьарақәа сықәгыларақәа реиӷьтәра исыцхраауан .
Уи аамҭазы Аҩбатәи адунеизегьтәи аибашьра цон . 1944 шықәсазы арратә маҵзурахьы ааԥхьара сырҭеит .
Сара Колумбус ( аштат Огаио ) иҟаз Форд-Хеиз захьӡыз ааԥхьарҭатә ҭыԥ ахь снеит , уаҟа амедицинатә гәаҭара сахысит , насгьы иаҭахыз ақьаадқәа хасырҭәааит .
Иара убас аиҳабыра рхаҭарнакцәа аибашьра сшымцо дсырдырит .
Дара соурышьҭит .
Аха мышқәак рышьҭахь афицар сыҩныҟа даан исеиҳәеит : « Корвин Роубисон , шәара шәҭакразы азиншәҟәы сымоуп » .
Ҩымчыбжьа рышьҭахь аӡбаҩ иҳәеит : « Сара ари аус сақәиҭызҭгьы , уԥсы ҭанаҵы абахҭа уҭымҵыртә иҟасҵон .
Акыр уҳәарц уҭахума ? »
Сара исҳәеит : « Шәаҳаракыра , сара ԥшьамаҵзуҩыс сыԥхьаӡатәуп .
Аҩнқәа рышәхымс сара сзы кафедроуп , насгьы аӡәырҩы ауаа Анцәа Иаҳра иазку ажәабжь бзиа рзеиҭасҳәоит » .
Аӡбаҩ ицхырааҩцәа иреиҳәеит : « Шәара ара шәзыҟоу ари арԥыс ԥшьамаҵзуҩыс амаҵ иуоу-имуоу аилыргаразы акәӡам .
Шәара ишәыӡбо иара арра ацара мап ацәикуоу-иацәимкуоу ауп » .
Сааҭбжакгьы мҵыцкәа дара аӡбара рыдыркылеит — « ихароуп » .
Аӡбаҩ исықәиҵеит Ашленд ( аштат Кентукки ) аҟны ариашаратә усбарҭаҿы хәышықәса ахгара .
Раԥхьа сара ҩымчыбжьа ҳәа Колумбус иҟоу абахҭахь срышьҭит .
Раԥхьатәи амш аҽны хәлаанӡа акамераҿы сыҟан .
Иегова сиҳәон : « Акамераҿы хәышықәса ахгара сылшом .
Иҟасҵара сыздырам » .
Адырҩаҽны ахылаԥшҩцәа акамера аҟынтә сыҭрыжьит .
Сара снаидгылеит иҳаракыз , зыжәҩахыр ҟьаҟьаз абаандаҩы , ҳҩыџьагьы аԥенџьыр аҟынтә ҳаԥшуа ҳгылан .
Уи дсазҵааит :
— Узҭаркзеи , кьаҿӷәаӷә ?
— Сара Иегова ишаҳаҭ соуп , — сҳәеит сара .
— Ииашану ?
Нас ара узыҟои ?
— Иегова ишаҳаҭцәа аибашьра рҽаладырхәӡом , насгьы ауаа ршьӡом .
— Абахҭа узҭаркыз ауаа рышьра ахьуҭахым азоума ?
Егьырҭ ҭаркуеит ауаа ахьыршьуазы .
Алогика аҵоума ари ?
— Ҳәарада , мап , — сҳәеит сара .
Анаҩс абаандаҩы иҳәеит :
— 15 шықәса сара даҽа бахҭак аҿы исхызгахьеит , уаҟа шәлитература хәыҷык саԥхьон .
Сара иаразнак Иегова сиҳәеит : « Иегова , суҳәоит , ари ауаҩы сара дсыдгылартә ҟаҵа » .
Убри аминуҭаз Пол ( ус ихьӡын иара ) иҳәеит :
— Аӡәы дулакьысыр , иаразнак уҳәҳәа , нас уи сара еилсыргоит .
Убри аҟынтә уа сыҟанаҵ , исыцҭакыз 50 - ҩык абаандаҩцәа рҿы уадаҩракгьы сымамызт .
Абахҭа анапхгаҩцәа Ашлендҟа сиаргеит , уаҟа аԥышәа змаз аишьцәа ҭакын .
Урҭ рыҿцәажәара егьырҭгьы саргьы доуҳала ҳаӷәӷәаны аанхара иҳацхрааит .
Аишьцәа еиҿыркааз аиԥыларақәа рзы дара иҳадырҵон есымчыбжьатәи Абиблиа аԥхьара аҟынтә ацыԥҵәахеи , азҵаарақәеи аҭакқәеи рҽырзыҟаҵара .
Иара убас ҳашьак ажәабжьаҳәаразы атерриториақәа рзы аҭакԥхықәра идын .
Ҳара ҳацәан аҭӡамц икыдчаԥалаз ацәардаӷәқәа рҿы зегь еицырзеиԥшыз уадак аҟны , убри аҟынтә уи аиашьа исеиҳәон : « Роубисон , абарҭ акаруаҭқәа уара иудуп .
Ари ажәабжьҳәаразы утерриториа ауп .
Уҽазышәа абарҭ акаруаҭқәа рҿы ицәо ауаа абахҭа иҭыҵаанӡа ашаҳаҭра бзиа рыҭара » .
Убас ала ҳажәабжьҳәара аус бзианы еиҿкаан .
Сара срылан ақьырсиантә неитралитет ахьырыхьчоз азы Ашленд ( аштат Кентукки ) абахҭа иҭаркыз Иегова ишаҳаҭцәа
1945 шықәсазы Аҩбатәи адунеизегьтәи аибашьра еилгеит , аха сара еиҭа маҷк абахҭаҿы саанхеит .
Сҭаацәа гәырҩас исыман , избанзар саб иҳәахьан : « Уара усԥырызгар , егьырҭ сара рҭыԥ иқәысҵарын » .

Схы санақәиҭха ашьҭахь , сара сзыргәырӷьоз ак сзыԥшын .
Саб сҭаацәа дшырҿагылазгьы , быжьҩык аизарахь иныҟәон , саҳәшьцәа руаӡәкгьы аӡы лыҽӡаалххьан .
1913 шықәсазы Иегова имаҵзура иалагаз Анцәа идоуҳала иалху Димитри Папаџьорџь ажәабжьҳәара сицуп
1950 шықәсазы Кореа аибашьра ианалага , дырҩегь арра исыԥхьеит .
« Форт-Хеиз » снеирц азы адырра сырҭеит .
Арра ацара сшанаало ала агәаҭара санахыс , ар рафицар исеиҳәеит : « Агәыԥ зегь аҟынтә уара урбагақәа зегь раасҭа еиӷьу ируакуп » .
Сара иасҳәеит : « Уи даара ибзиоуп , аха арра ацара сгәы иҭаӡам » .
2 Тимофеи иахь 2 : 3 аҟны иану ажәақәа ҿырҳәала исҳәан , аҭак наисҭеит : « Сара Христос ируаҩ соуп » .
Афицар акыраамҭа ҿиҭуамызт , нас иҳәеит : « Ухы уақәиҭуп » .
Уи ашьҭахь иаарласны сара сцеит Цинциннати ( аштат Огаио ) иҟаз аконгресс ахь , насгьы Вефиль амаҵ аура зҭаху рзы иҟаз аиқәшәара саҭааит .
Уа Милтон Хеншель иҳаиҳәеит Аҳразы аџьабаа абара , насгьы Иегова иорганизациа ацхраара зҭаху аиашьцәа рзы Вефиль алшара бзиа шыҟоу . 1954 шықәса август мзазы Вефиль амаҵ ауразы сара арзаҳал хасырҭәааит .
Убри аахыс Анцәа иҩнаҿы амаҵ зуеит .
Вефиль еснагь аусутә рацәан .
Шықәсқәак рыҩныҵҟа сара атипографиеи аофистә еихагылақәеи рҿы афақьчуанқәа сырхылаԥшуан , насгьы механикс аус зуан .
Иара убас ибжьысыз абарқәамқәа ҟасҵон , насгьы Ниу-Иорк иҟоу Аконгресстә залқәа рҿы аџьабаа збон .
Бруклинтәи Вефиль аҟны аофистә еихагылақәа рҿы афақьчуанқәа сырхылаԥшуеит
Сара даара бзиа избеит Вефильтәи адоуҳатә еиҿкаара , ашьыжьтәи амҵахырхәара , аҭаацәаратә мҵахырхәараҿы « Ахьчаратә бааш » аҭҵаара , иара убас аизара аҟынтә аишьцәеи аиаҳәшьцәеи срыцны ажәабжь аҳәара .
Уазхәыцуазар , арҭ акрызҵазкуа аусқәа Иегова ишаҳаҭцәаны иҟоу аҭаацәарақәа зегьы рыԥсҭазаара иахәҭакзароуп .
Аҭаацәеи ахәыҷқәеи есыҽнытәи атекст еицеилдыргозар , еснагь аҭаацәаратә мҵахырхәара мҩаԥыргозар , активла аизареи ажәабжьҳәареи рыҽрыладырхәуазар , аҭаацәараҿы зегьы доуҳала иӷәӷәахоит уҳәар алшоит .
Сара Вефиль , насгьы аизараҿы аҩызцәа рацәаны исоуит .
Урҭ рҟынтә шьоукы Анцәа идоуҳала иалхыз ракәын , уажәы дара жәҩантәи аҳамҭа роухьеит .
Ҳәарада , Иегова имаҵзуҩцәа зегь наӡам , Вефиль амаҵ зуагьы уахь иналаҵаны .
Ҳашьцәеи сареи аилибамкаара ҳабжьалозар , сара еснагь аҭынчра ашьақәыргылара сҽазысшәоит .
Сара исгәаласыршәоит Матфеи 5 : 23 , 24 аҟны иану , насгьы аилибамкаарақәа шеилыргалатәу сазхәыцуеит .
Аҭамзаара ашьҭаҵара мариам , аха саҭамыз анысҳәалак , сҩызцәеи сареи ҳаизыҟазаашьақәа бзиахоит .
Уажәы сықәра иахҟьаны ҩнаҭацыԥхьаӡа ажәабжь аҳәара сцәыуадаҩуп , аха уеизгьы сгәы касыжьуам .
Сара китаитәи абызшәа иамоу мандаринтәи ацәажәашьа маҷк сҵеит , насгьы исгәаԥхоит амҩадуқәа рҿы акитаицәа ажәабжь рзеиҭаҳәара .
Зны-зынла шьыжьык ала аинтерес аазырԥшуа ауаа 30 , ма 40 журнал рзысшоит .
Акитаицәа ажәабжь рзеиҭасҳәоит Бруклин ( Ниу-Иорк )
Китаи инхо аӡәы ҩынтә лҭаара алшарагьы соуит сҳәар сылшоит !
Ҽнак зны дгәырӷьаҵәа даасҿаччеит ашәырқәа рыҭиразы аӡыргара зныз ақьаадқәа зшоз ӡӷабк .
Саргьы сналҿаччан , китаи бызшәала иҟаз « Ахьчаратә бааш » , насгьы « Шәҿыха ! »
лыдызгалеит .
Аӡӷаб урҭ аасымылхын , Кеити сыхьӡуп лҳәеит .
Уи ахҭыс ашьҭахь Кеити санылбоз , еснагь сааигәа дааиуан сацәажәаразы .
Сара ашәыри ауҭраҭыхи рыхьӡқәа англыз бызшәала илсырҵон , лара урҭ ажәақәа лҵарц азы еиҭалҳәон .
Иара убас абиблиатә жәеинраалақәа леилсыркаауан , насгьы ихадоу абиблиатә ҵарақәа уеилзыркаауа ашәҟәы лысҭеит .
Аха мчыбжьқәак рышьҭахь , Кеити уаҳа дсымбеит .
Мызқәак рышьҭахь аӡыргара зныз ақьаадқәа зшоз даҽа ӡӷабк ажурналқәа лысҭеит .
Мчыбжьык ашьҭахь лара даасыдгылан , амобилтә ҭел сара сахь иаалырххан исалҳәеит : « Шәара Китаинтәи ишәзасуеит » .
Сара иџьасшьеит : « Китаи издыруа аӡәгьы дыҟаӡам » .
Аха лара аҭак ҟасымҵар лымуит , убри аҟынтә аҭел зган исҳәеит : « Алло , Роубисон соуп » .
Аҭел аҟынтә исаҳаит : « Робби , Кеити соуп .
Китаиҟа схынҳәит » .
Сара сеиҭаҵааит : « Китаиҟа ? »
Кеити илҳәеит : « Ааи .
Робби , аҭел шәзыркыз аӡӷаб дызусҭоу жәдыруама ?
Уи саҳәшьа лоуп .
Шәара исшәырҵаз рацәоуп .
Сшәыҳәоит , убри зегь ларгьы илшәырҵа » . — « Кеити , исылшо зегь ҟасҵоит , — дақәсыргәыӷит сара . — Иҭабуп бахьыҟоу ахьсабҳәаз » .
Ԥыҭрак ашьҭахь сара исылшеит Кеити лаҳәшьа гәакьа даҽазнык лацәажәара .
Сақәгәыӷуеит урҭ аӡӷабцәа уажәы иахьыҟазаалакгьы Иегова изку адыррақәа еиҳаны аилкаара рылшап ҳәа .
Абар 73 шықәса ҵуеит Иегова имаҵ зуеижьҭеи .
Иегова ҭабуп ҳәа иасҳәоит анеитралитет ахьчареи абахҭаҿы сизиашаны аанхареи дахьсыцхрааз азы .
Сашьцәеи саҳәшьцәеи изларҳәо ала , дара еснагь иарӷәӷәон , саб дшысҿагылазгьы амаҵзура ахьаансмыжьуаз .
Аҵыхәтәаны сани фҩык сашьцәеи саҳәшьцәеи аӡы рыҽӡаархит .
Сабгьы игәы хьаԥссеит , насгьы дыԥсаанӡа еиԥыларақәак дырҭааит .
Анцәа игәаԥхара иаҵанакуазар , исцәыԥсыз сҭаацәареи сҩызцәеи рҟынтә иԥсхьоу рыԥсы ҭалоит адунеи ҿыц аҿы .
Шәхаҿы иаажәг шаҟа агәырӷьара ҳзаанаго бзиа иаҳбо ауааи ҳареи наӡаӡа Иегова имаҵ аура !
*
Ари астатиа акьыԥхьразы иандырхиоз , Корвин Роубисон иԥсҭазаара далҵит .
Уи аҵыхәтәанынӡа Иегова дизиашаны даанхеит .
« Авраам . . . Анцәа изааигәоу , иҩызоу аӡә иакәны дыԥхьаӡахеит » ( ИАК . 2 : 23 ) .
АШӘАҚӘА : 91 , 22
Ишԥаицхрааи Авраам игәрахаҵара арӷәӷәара иоуз адырреи аԥышәеи ?
Ишԥаирӷәӷәоз Авраам Иеговеи иареи реиҩызара ?
Ишԥаҳалшо ҳара Авраам ҳаиҿыԥшны Иегова иҩызахара ?
1 , 2 . а ) Иабантәиҳдыруеи ауаа Анцәа иҩызцәахарц шрылшо ?
б ) Еилҳаргозеи ари астатиаҿы ?
АУАҨЫ даниуа инаркны иԥсы ахьынӡаҭоу бзиа дырбаларц иҭахуп . Ауаа абзиабара иазгәаҟуеит , уахь иаҵанакуа аромантикатә цәаныррақәа рымацара ракәӡам .
Ҳара даара иаҳҭахуп аиҩызареи аицәажәареи .
Аха иҟоуп еиҳарак ауаа зызгәаҟуа абзиабара — уи Иегова ибзиабара ауп .
Аӡәырҩы ауаа рхаҿы ирзаагом иумбо адоуҳатә хаҭара — Зегьзымчу Анцәа — иҿы иӷәӷәоу аиҩызара еиздырҳар шрылшо .
Ҳаргьы ус ҳгәы иаанагома ?
Мап .
Абиблиа аҟынтә ҳара еилаҳкаауеит инаӡам ауаа Анцәа ишиҩызахоз .
Урҭ рҿырԥшы азхәыцра ахәарҭа ҳзаанагоит , избанзар Анцәа иҩызахара — аԥсҭазаараҿы зегь реиҳа ихадоу хықәкуп .
Уи аҿы Авраам аҿырԥш бзиа ҳаиҭеит .
( Уаԥхьа Иаков 2 : 23 . )
Излеизирҳазеи Авраам Иегова иҿы ас еиԥш иӷәӷәоу аизыҟазаашьақәа ?
Ари аиҩызараҿы ихадоу ароль ааннакылон агәрахаҵара .
Интересуп Абиблиаҿы Авраам « аҵабыргуаа драбхеит » ҳәа иану ( Рим . 4 : 11 ) .
Шәааи игәаҳҭап Авраам игәрахаҵара шицхрааз Анцәа иҿы иӷәӷәоу аиҩызара аизырҳара .
Ибзиан доусу ҳхы ҳазҵаар : « Ишԥасылшо уи игәрахаҵара аҿыԥшра , насгьы Иеговеи сареи ҳаизыҟазаашьақәа рырӷәӷәара ? »
3 , 4 . а ) Иарбан ԥышәара ӷәӷәаз иазыԥшыз Авраам игәрахаҵара ?
б ) Избан Авраам Исаак кәырбанс инагара дзазхиаз , насгьы ишԥааирԥши уи аҿы игәрахаҵара ?
Шәхаҿы даажәг аарла ашьха ахалара иаҿу абырг .
Иҟалап иара иԥсҭазаараҿы ари амҩа зегь раасҭа иуадаҩзар , аха уи зыхҟьо иқәра акәӡам .
Иара 125 шықәса раҟара ихыҵуеит , аха макьана дыӷәӷәоуп , амчгьы имоуп .
Ари ауаҩы Авраам ихьӡуп .
Иара аҳәызба дуи амцеиқәҵагеи иманы дцоит .
Уи дишьҭагыланы днеиуеит 25 шықәса раҟара зхыҵуа иԥа Исаак , иара амҿы даҵоуп .
Иегова Авраам диҳәеит иԥа кәырбанс днеигарц ( Аҟаз .
[ Быт . ] 22 : 1 — 8 ) .
Авраам игәрахаҵара даараӡа иӷәӷәаз аԥышәара азыԥшын .
Шьоукы ирыԥхьаӡоит Анцәа агәымбылџьбарара ааирԥшит ҳәа Авраам ари аҩыза акәырбан анагаразы даниҳәа .
Егьырҭ ирҳәоит Авраам дымхәыцӡакәа азыӡырҩра ааирԥшуан ҳәа .
Дара ус ргәы иаанагоит , избанзар рхаҭа агәрахаҵара рымаӡам , уи иаҵанакуагьы рыздырӡом ( 1 Кор .
2 : 14 — 16 ) . Авраам дымхәыцӡакәа акәӡам азыӡырҩра шааирԥшуаз .
Уи ииашаҵәҟьоу агәрахаҵара иман .
Иара идыруан Иегова имаҵзуҩцәа ахаангьы дшырмыҳәо риашашьа змам ааха рызҭо ак аҟаҵара .
Авраам идыруан азыӡырҩра ааирԥшыр , даараӡа бзиа иибоз иԥеи иареи Иегова дшырзылԥхо .
Шьаҭас иамази ари агәрахаҵара ?
Адырреи ахатә ԥышәеи ракәын .
Ишԥаилшоз Авраам Иегова иӡбахә аилкаара , насгьы ишԥеиныри уи ?
Адырра .
Авраам изҳаит амцмҵахырхәара ахьрылаҵәаз халдеитәи ақалақь Ур аҿы . Иаб Фаррагьы егьырҭ анцәахәқәа дрымҵахырхәон ( Иис . Н . [ Иис . Н . ]
24 : 2 ) . Аха иара Иегова дидыруан . Излалыршахазеи уи ?
Абиблиаҿы уи иазкны акгьы анӡам , аха уа иҳәоуп Авраам ажәбатәи абшьҭраҿы Сим дшихылҵшьҭраз .
Сим Нои иԥа иакәын , уи агәрахаҵара ӷәӷәа иман .
Иара дыԥсит Авраам 150 шықәса раҟара анихыҵуаз .
Ҳара ишьақәырӷәӷәаны иҳазҳәом Авраам Иегова деиликааит Сим иҟынтәи ҳәа , аха еилкаауп Сим иҭынхацәа Иегова иӡбахә шырзеиҭеиҳәоз .
Ишыҟазаалакгьы , Авраам еиликааз игәаҵанӡа инеит , насгьы Иегова бзиа дибеит .
Убас , Анцәа изкыз адырра Авраам игәрахаҵара шьаҭас иаиуит .
6 , 7 .
Ишԥаицхрааи Авраам иоуз аԥышәа игәрахаҵара арӷәӷәара ?
Аԥышәа .
Ишԥадырӷәӷәеи Авраам иԥсҭазаараҿы иҟаз ахҭысқәа Иегова иахь имаз агәрахаҵара ?
Ирҳәоит ахәыцрақәа ацәаныррақәа цәырыргоит , ацәаныррақәа аусқәа ирныруеит ҳәа .
Авраам Иегова изкны еиликаауаз « Зегьирхаку , дгьыли жәҩани Зшаз Анцәа » ицәшәареи иара иахь иҵаулоу апатуқәҵареи раарԥшра игәазҭанаҵон ( Аҟаз . [ Быт . ] 14 : 22 ) .
Абиблиаҿы ари ацәанырра Анцәа ицәшәара ахьӡуп , насгьы уи аарԥшра хадоуп Анцәа иҿы еизааигәоу аиҩызара аизырҳаразы ( Аур .
5 : 7 , АдҾ ; Аԥсал . 25 : 14 , АдҾ ) .
Анцәа ицәшәара Авраам игәазҭанаҵон Иегова изыӡырҩра .
Авраами Сарреи рықәрахь инеихьан , Анцәа ақалақь Ур ааныжьны атәым дгьыл ахь ицарц адҵа анриҭа .
Урҭ рыԥсы ҭанаҵы ақьалақәа рҿы анхара рықәшәон .
Авраам азыӡырҩра ааирԥшит аҟынтә , Анцәа дизылԥхон , насгьы дихьчон .
Иаҳҳәап , Авраам дшәон даараӡа иԥшӡаз иԥҳәыс Сарра димырхыр , ихаҭа дыршьыр ҳәа .
Аха иара Иегова изыӡырҩра дазхиан .
Иегова Авраами Сарреи џьашьахәыла ихьчеит ( Аҟаз . [ Быт . ] 12 : 10 — 20 ; 20 : 2 — 7 , 10 — 12 , 17 , 18 ) .
Арҭ аҭагылазаашьақәа рҿы Авраам иоуз аԥышәа игәрахаҵара арӷәӷәон .
Ишԥаҳалшо Иеговеи ҳареи ҳаиҩызара зырӷәӷәо адырреи аԥышәеи риура ?
Иҳалшома ҳара Иегова иҩызахара ?
Ҳәарада !
Авраам иеиԥш , ҳаргьы Иегова деилаҳкаалар ауп .
Уи азы ҳара иҳамоу алшарақәа еиҳа еиҳауп Авраам имаз раасҭа . Иахьа ҳара Абиблиаҿы адырреи иаҭаху аԥышәеи ҳаԥшаар ҳалшоит ( Аур . 1 : 1 , 2 ; Рим .
11 : 33 ) . Анцәа Иажәа ҳацхраауеит « дгьыли жәҩани Зшаз » еиӷьны иеилкаара , иара иахь иҵаулоу апатуқәҵареи абзиабареи реизырҳара .
Арҭ ацәаныррақәа Иегова изыӡырҩра ҳгәазҭарҵоит .
Азыӡырҩра иаанаго ахәарҭа анаҳбо , ҳхатә ԥышәала агәра ҳгоит Иегова илабжьарақәа рықәныҟәара шҳахәо .
Ҳара иаҳбоит Иегова дшаҳзылԥхо , насгьы дышҳацхраауа .
Гәык-ԥсык ала Анцәа имаҵ анаҳуа , агәахәареи , агәырӷьареи , аҭынчреи ҳауеит ( Аԥсал . 33 : 9 [ 34 : 8 , АдҾ ] ; 1 Тим .
6 : 6 ) . Убас , адырреи аԥышәеи ирыбзоураны , Иегова иахь иҳамоу ҳагәрахаҵара еизҳауеит , ҳаиҩызара ӷәӷәахоит .
9 , 10 . а ) Иаҭахузеи аиҩызара ӷәӷәазарц ?
б ) Излоубарҭоузеи Авраам Иеговеи иареи реиҩызара ахә ҳаракны ишишьоз ?
Аиҩызара зыхә ҳараку ахазына иаҿурԥшыр алшоит .
( Уаԥхьа Ажәамаанақәа [ Притчи ] 17 : 17 . )
Уи ԥарала иузаахәом , насгьы шықәсыла асаба аақәҳауа иқәу маҭәарым .
Аиҩызара еизҳаларц , иара убас иӷәӷәахарц азы , аҵиаа еиԥш аӡы аҵаҭәалатәуп , насгьы иеиҷаҳалатәуп .
Авраам Иеговеи иареи реиҩызара даара ахә ҳаракны ишьон , ирӷәӷәон .
Ишԥаҟаиҵоз уи ?
Авраам ахаангьы игәы иаанагаӡомызт Анцәа дышицәшәо зныкымкәа иааирԥшхьазар , уи уаҳа аҟаҵара аҭахым ҳәа .
Иҭаацәеи имаҵуҩцәеи иманы Ханаанҟа данцоз , идикылоз аӡбарақәа зегьы рҿы Иегова инапхгара дашьҭан .
Исаак иира шықәсык шагыз , Авраам 99 шықәса анихыҵуаз , Иегова адҵа ҟаиҵеит Авраам иҩнаҭаҿы инхоз аҷкәынцәеи ахацәеи зегьы раԥхьатә хсазарц .
Даҿагылама Авраам ари адҵа анагӡара ?
Дашьҭазма иара амзыз , уи наимыгӡарц азы ?
Мап , иара Анцәа диқәгәыӷит , насгьы уи адҵа « аҽныҵәҟьа » инаигӡеит ( Аҟаз . [ Быт . ]
17 : 10 — 14 , 23 ) . Избан Авраам дызшәаз Содоми Гоморреи ирзыԥшу анеиликаа , насгьы дышԥаицхрааи Иегова ?
Авраам Иегова еснагь дизыӡырҩуан аҟынтә , урҭ реиҩызара есыҽны иӷәӷәахон .
Иара идыруан Иегова зегь изеиҭеиҳәалар шилшо , насгьы имариам аҭагылазаашьаҿы ацхыраара даҳәон .
Иаҳҳәап , Анцәа ақалақьқәа Содоми Гоморреи ықәигарц шиӡбаз Авраам ианеиликаа , ауаа иашақәа амцқьақәа ирылаӡыр ҳәа дшәеит .
Иҟалап Авраам усҟан Содом инхоз иашьа иԥа Лот иҭаацәеи иареи гәҭыхас имазҭгьы .
Агәрагареи ахынраалареи аарԥшны , Авраам « адгьыл зегьы Ақәыӡбаҩ » Иегова азҵаарақәа ииҭон .
Иегова Авраам иахь ачҳара ду ааирԥшит , насгьы шаҟа дыгәшаҭоу иирбеит .
Анцәа Авраам иеилиркааит аиашаӡбара анидикылогьы , ауаа ргәы иҭоу шҭиҵаауа , насгьы аиашақәа шиԥшаауа , урҭ еиқәирхарц азы ( Аҟаз . [ Быт . ] 18 : 22 — 33 ) .
12 , 13 . а ) Ишԥаицхрааи ԥыҭрак ашьҭахь Авраам имаз адырреи аԥышәеи ?
б ) Избан иаҳҳәар зҳалшо Авраам Иегова игәра игон ҳәа ?
Еилкаауп Авраам имаз адырреи аԥышәеи Иеговеи иареи реиҩызара шдырӷәӷәоз .
Ԥыҭрак ашьҭахь Авраам аԥышәара ӷәӷәа дақәшәеит — Иегова адҵа ииҭеит иԥа Исаак кәырбанс днеигарц .
Уи аамҭазы Авраам жәҩантәи Иҩыза ихаҭара дазхәыцыр илшон .
Шәааи даҽазнык ҳхаҿы иааҳгап Мориа адгьыл аҿы абырг амарда даҿаланы аарла дышхало .
Дазхәыцуазма иара Иегова иаалырҟьаны иҽиԥсахит , дгәымбылџьбарахеит ҳәа ?
Ҳәарада , мап !
Иабантәиаадыруеи уи ҳара ?
Ицыз имаҵуҩцәа аанижьаанӡа , Авраам иҳәеит : « Аҽада шәыманы ара шәыҟаз , аҷкәыни сареи уахь ҳцоит , Анцәа ҳимҵахырхәаны шәара шәахь ҳгьежьуеит » ( Аҟаз . [ Быт . ] 22 : 5 ) .
Ииҳәарц ииҭахызи Авраам ?
Иара идыруан Исаак кәырбанс дышнеигар акәыз .
Ижьама Авраам имаҵуҩцәа , Исаак дхынҳәуеит ҳәа аниҳәа ?
Мап .
Абиблиа аҟынтәи ҳара еилаҳкаауеит Авраам уи аамҭазы дзызхәыцуазар алшоз .
( Уаԥхьа Ауриацәа рахь 11 : 19 . )
Авраам ихеиҵон Анцәа « уи [ Исаак ] аԥсцәа рахьтә иргылара » шилшоз .
Ааи , Авраам аԥсҭалара агәра игон !
Иара игәалашәон Иегова Сарреи иареи ахшароура алшара шрызирхынҳәыз ( Аур .
11 : 11 , 12 , 18 ) . Уи еиликаауан Иегова илымшо акгьы шыҟам .
Убри аҟынтә иара агәра ганы дыҟан ихьанҭаз уи аҽны иҟалалакгьы Иегова Авраам дшизирхынҳәуа даараӡа бзиа иибоз иԥа , насгьы иқәыргәыӷрақәа зегьы шынаигӡо .
Убри азоуп Авраам « аҵабыргуаа драбхеит » ҳәа зизҳәоу .
Иарбан ԥышәарақәоу шәара Иегова имаҵ аураҿы шәзықәшәо , насгьы ишԥалшо Авраам иҿырԥшы шәыцхраар ?
Иаҳҳәар ҳалшозеи ҳара ҳзы ?
Ҳәарада , Иегова иахьа Авраам идиҵаз аҩыза ҳадиҵом .
Аха иара иҭахуп иԥҟарақәа ҳрықәныҟәаларц , урҭ рахьтә иаҳзеилымкаауа , ма иаҳцәыцәгьоу ыҟазаргьы .
Иҟоума Анцәа идҵақәа рҟынтәи зынагӡара шәцәыцәгьоу акы ?
Шьоукы рзы уи ажәабжьҳәара адҵа ауп .
Урҭ ақьырсианцәа иахьыԥхашьо иахҟьаны , ирзымдыруа ауаа ажәабжь бзиа рзеиҭаҳәара рцәыцәгьазар ауеит .
Егьырҭ аусураҿы ма ашкол аҿы зегьы иахьреиԥшым иацәшәозар рылшоит ( 1 Пиотр 4 : 4 ; 1 Фес .
2 : 2 ) . Шәара Авраам ицәаныррақәа рҩызцәа шәызцәырҵуазар , насгьы ишәзыԥшу аԥышәара шәымч ақәымхошәа жәбозар , агәрахаҵара ӷәӷәеи агәымшәареи аазырԥшуаз Авраам иҿырԥшы шәазхәыцла .
Иара убас ирацәоуп ииашоу егьырҭ Анцәа имаҵзуҩцәа рҿырԥштәқәа , урҭ ҳарҿыԥшлар , Иеговеи ҳареи ҳаиҩызара ҳарӷәӷәар ҳалшоит ( Аур . 12 : 1 , 2 ) .
УР ИАНЫНХОЗ
Авраами Сарреи Иегова иӡбахә раҳауеит , насгьы имаҵ аура иалагоит
Анцәа иахь азыӡырҩра аарԥшны , Авраам Ур аанижьуеит
ХАНААНҞА АМҨА ИАНЫҚӘЫЗ
Иегова Авраами Сарреи амҩа иахьықәу ихьчоит
ХАНААН ИАНЫНХОЗ
Авраам Иегова ииҳәаз дазыӡырҩны , иҩнаҭаҿы иҟаз аҷкәынцәеи ахацәеи зегьы раԥхьатә хисоит
Авраам Содом инхоз ауаа гәҭыхас ианимаз , Иегова ачҳара аарԥшны дизыӡырҩуеит
Иегова зықәрахь инеихьаз Авраами Сарреи аԥа дроуртә алшара риҭеит
Агәрахаҵара ӷәӷәа аарԥшны , Авраам Исаак кәырбанс инагара дазхиоуп
Авраам дыԥсуеит « акыр шықәса шихыҵуаз , дажәны , иԥсҭазаара зегь гәахәарыла иҭәны »
Дахьхәыма Авраам иԥсы ҭанаҵы Иегова дахьизыӡырҩуаз ?
Иҳаилшәыркаа .
Дахьхәыма Авраам иԥсы ҭанаҵы Иегова дахьизыӡырҩуаз ?
Абар Абиблиа иаҳәо : « Авраам дыԥсит акыр шықәса шихыҵуаз , дажәны , иԥсҭазаара зегь гәахәарыла иҭәны » ( Аҟаз . [ Быт . ]
25 : 8 ) . Авраам 175 шықәса анихыҵуаз , имч илӡаахьан .
Аха иԥсҭазаара даназхәыцуаз , еиликаауан баша дышнымхоз .
Иара изы еснагь зегь раасҭа ихадаз Иеговеи иареи реиҩызара акәын .
Абиблиа Авраам « дажәны , иԥсҭазаара зегь гәахәарыла иҭәны » дыҟан ҳәа шаҳәогьы , уи иаанагаӡом уаҳа анхара агәаҳәара имамызт ҳәа .
Дзыргәырӷьозеи Авраам џьанаҭ дгьыл аҿы ?
Ауриацәа рахь 11 : 10 аҿы иҳәоуп Авраам « дазыԥшын зшьапы ркраны , идыргылараны иҟаз ақалақь , Анцәа иакәын уи ргылаҩыс , шаҩыс иамаз » ҳәа .
Авраам агәра игон ҽнак зны иара иблала ишибо уи ақалақь , Анцәа Иаҳра , адгьыл зегь напхгара шазнауло .
Уи хымԥада иагьыҟалоит !
Шәхаҿы иаажәг шаҟа агәырӷьара иоуа Авраам џьанаҭ дгьыл аҿы данынхало , насгьы Иеговеи иареи реиҩызара анаҩсгьы арӷәӷәара анилшо !
Иҟалап даараӡа игәы иахәар иааирԥшуаз агәрахаҵара аҿырԥшы азқьышықәсақәа рыҩныҵҟа Иегова имаҵзуҩцәа шарӷәӷәоз анеиликаалак .
Џьанаҭ аҿы Авраам иара убас еиликаауеит Исааки иареи зықәшәаз еиҳа еиҳау акы « ҿырԥштәыс , дыргас » ишаиуз ( Аур .
11 : 19 ) . Авраам аҵыхәтәанынӡа еиликаауеит Исаак кәырбанс инагара иҽаназыҟаиҵоз , абык иеиԥш игәы изырхьуаз ацәаныррақәа лҵшәада ишыҟамыз . Уи миллионҩыла Анцәа изиашоу ауаа ирыцхрааит Иегова аҿыхратә ԥсхҭынҵара аҳасабала Иԥа Иисус Христос ауаа рзы даанааишьҭуаз имаз ацәаныррақәа реилкаара ( Иоанн 3 : 16 ) .
Авраам иҿырԥшы ҳацхраауеит Иегова ауаа рахь ибзиабара ду злааирԥшыз Христос иҿыхратә ԥсхҭынҵара еиҳа ахә ашьара .
а ) Шәзызхиоузеи шәара аҟаҵара ?
б ) Еилыргахозеи анаҩстәи астатиаҿы ?
Шәааи Авраам игәрахаҵара ҳаҿыԥшлап .
Иегова изку ҳдыррақәа еизҳарҳалар , ҳара иҳалшоит ҳизиашаны аанхара , насгьы хәы змам аԥышәа ҳауеит .
Ус ҟаҳҵалар , хымԥада иаҳбоит ҳаԥхьаҟа Анцәа изиашаны имаҵ зуа дшырзылԥхо .
( Уаԥхьа Ауриацәа рахь 6 : 10 — 12 . )
Наунагӡа Иегова ҩызас дҳамазааит !
Анаҩстәи астатиаҿы ҳара еилҳаргоит Иегова иҩызаз , изиашаз имаҵзуҩцәа рҿырԥштәқәа хԥа .
Абзац 3 .
Раԥхьа ари ахаҵа Аврам ихьӡын , иԥҳәыс — Сара .
Аха ари астатиаҿы ҳара ҳхы иаҳархәалоит ԥыҭрак ашьҭахь Иегова ириҭаз ахьӡқәа — Авраами Сарреи .
« Иегова иҿы еизааигәоу аизыҟазаашьақәа змоу ицәшәо роуп » ( АԤСАЛ . 25 : 14 , АдҾ ) .
АШӘАҚӘА : 106 , 118
Иаҳнарҵозеи ҳара Руфьи Иеговеи реиҩызара ?
Избан иаҳҳәар зҳалшо Езекиа Иегова иҿы еизааигәоу аизыҟазаашьақәа иман ҳәа ?
Иарбан ҟазшьақәоу Мариа Анцәа иҩызахара илыцхрааз ?
1 — 3 . а ) Избан ҳара агәра заҳго Анцәа иҩызахара шалшо ?
б ) Зыӡбахә еилҳаргозеи ари астатиаҿы ?
АБИБЛИАҾЫ Авраам Анцәа иҩыза ҳәа изҳәоуп ( Иак .
2 : 23 ) . Иазгәаҭатәуп Иԥшьоу Аҩыраҿы ус зыӡбахә ҳәоу иара заҵәык шиакәу .
Иаанагома уи Иегова иҩызаз Авраам заҵәык иоуп ҳәа ?
Мап .
Абиблиа иаҳнарбоит ҳара зегьы Анцәа ҳаиҩызахар шҳалшо .
Анцәа Иажәаҿы ирацәоуп иара ицәшәоз ахацәеи аҳәсеи рҿырԥштәқәа . Урҭ Иегова иахь агәрахаҵара аадырԥшуан , насгьы иҩызцәа гәакьақәаны иҟалеит .
( Уаԥхьа Аԥсалом 25 : 14 * . )
Апостол Павел « арымӡааҩык ашаҳаҭцәа » рыӡбахә иҩуан .
Урҭ еиуеиԥшымыз ауаа зегьы , ҳәарада , Анцәа иҩызцәан ҳәа рзуҳәар ауеит ( Аур .
12 : 1 ) . Шәааи инарҭбааны еилҳаргап Абиблиаҿы зыӡбахә ҳәоу хҩык Иегова иҩызцәа гәакьақәа рҿырԥшы .
Ҳара ҳрыхцәажәоит : 1 ) Иегова изиашаз , дышқәыԥшыз еибахаз моавтәи аԥҳәыс Руфь ; 2 ) ииашаз Иуда аҳ Езекиа ; 3 ) Иисус иан Мариа .
Иаҳҵар ҳалшозеи ҳара урҭ Анцәеи дареи еизааигәоу аизыҟазаашьақәа шеиздырҳауаз аҟынтә ?
4 , 5 .
Илыӡбар акәзи Руфь , насгьы избан уи аӡбара зымариамыз ?
( Шәахәаԥш астатиа алагамҭаҿы иаагоу асахьа . )
Шәхаҿы иаажәг Моав акаршәрақәа ирылганы игоу амҩа иану хҩык аҳәса .

Арҭ аҳәсеибацәа роуп .
Руаӡәк Ноеминь лыхьӡуп , егьырҭ ҩыџьа лҭацацәа Руфьи Орфеи роуп .
Аха абар Орфа дгьежьуеит , уи илыӡбеит лыҩныҟа , Моавҟа , дхынҳәырц .
Ноеминь ишыҟазаалакгьы лтәыла Израильынӡа днеирц лгәы иҭоуп .
Илыӡбозеи Руфь ? Иҟалап лара лыԥсҭазаараҿы зегь реиҳа ихадоу аӡбара лыдылкылар акәзар : дахьатәу аҭыԥ Моавҟа агьежьра , мамзаргьы ланхәа Ноеминь Вифлеемҟа лыццара ( Руфь [ Руфь ] 1 : 1 — 8 , 14 ) .
Руфь илдыруан Моав иҟоу лҭаацәа — лан , иара убас егьырҭ лыуацәа рахь дгьежьыр , лара , иқәыԥшу аԥҳәысеиба , ишлеиҷаҳало .
Лара Моав илызҳаит , уа иҟаз зегь лзааигәан : абызшәа , акультура , ауаа .
Вифлеем зынӡа даҽакын .
Убри аҟынтә Ноеминь Руфь илабжьалгеит лыҩныҟа дхынҳәырц .
Ноеминь дшәон Руфь илықәнагоу ахаҵеи дахьынхалашеи лзыԥшаара лылымшар ҳәа .
Иҟалҵозеи Руфь ?
Ишаҳбаз еиԥш , Орфа « лыжәлари лынцәахәқәеи рахь дгьежьит » ( Руфь [ Руфь ] 1 : 9 — 15 ) .
Аха Руфь илҭахӡамызт лыжәлар зымҵахырхәоз амцнцәақәа рахь агьежьра , убри аҟынтә лыҩныҟа дымхынҳәӡеит .
а ) Иарбан иҟәыӷоу ӡбароу Руфь илыдылкылаз ?
б ) Избан Вооз изиҳәаз Руфь Иегова имҵәыжәҩақәа рыҵаҟа ахыҵакырҭа дашьҭан ҳәа ?
Руфь Иегова иӡбахә лаҳахьазар ауан лхаҵа , ма ланхәа рҟынтәи .
Иегова моавтәи анцәақәа дреиԥшмызт .
Лара илдыруан лыбзиабареи лымҵахырхәареи иаԥсоу Иегова заҵәык шиакәу .
Аха адырра мацара азхомызт .
Уи аӡбара лыдылкылар акәын .
Далылхуама лара Иегова ?
Руфь иҟәыӷаз аӡбара лыдылкылеит .
Лара Ноеминь илалҳәоит : « Быжәлар сара исыжәлархоит , б-Нцәа дсынцәахоит » ( Руфь [ Руфь ] 1 : 16 ) .
Руфь Ноеминь лахь илымаз абзиабара даараӡа иџьоушьартә иҟоуп , аха Иегова иахь иаалырԥшыз абзиабара еиҳагьы уаршанхоит .
Ԥыҭрак ашьҭахь уи Вооз дирҽхәеит , Иегова имҵәыжәҩақәа рыҵаҟа ахыҵакырҭа ахьылыԥшаауаз азы .
( Уаԥхьа Руфь [ Руфь ] 2 : 12 . )
Арҭ ажәақәа ҳхаҿы иааргоит зҭаацәа рымҵәыжәҩақәа рыҵаҟа ахыҵакырҭа иашьҭоу , зхы ззымыхьчо аҵысԥшқа ( Аԥсал . 35 : 8 [ 36 : 7 , АдҾ ] ; 90 : 1 — 4 [ 91 : 1 — 4 , АдҾ ] ) .
Убас еиԥш Иегова Руфь абык иеиԥш дылзыҟалеит .
Иаалырԥшыз агәрахаҵара азы Иегова дылзылԥхеит .
Руфь илыдылкылаз аӡбара ахаангьы дахьымхәӡеит .
Изызхәыцыр бзиоузеи Иегова рыԥсҭазаара изкра ззымгәаӷьуа ?
Аӡәырҩы Иегова изку адырра роуеит , аха иара иҿы ахыҵакырҭа иашьҭам . Дара рыԥсҭазаара Иегова изкра , насгьы аҽӡаахра рзыгәаӷьуам .
Шәаргьы урҭ шәреиуазар , ишәԥырхагоу шәазхәыцхьоума ?
Дарбанзаалак ауаҩы нцәахәык димҵахырхәоит ( Иис . Н . [ Иис . Н . ]
24 : 15 ) . Изашьҭалатәымзеи нас амҵахырхәара иаԥсаҵәҟьоу Анцәа иҿы ахыҵакырҭа ?
Шәыԥсҭазаара Иегова изышәкыр , игәра шыжәго аашәырԥшуеит .
Иара дшәыцхраауеит уи аӡбара инақәыршәаны анхара , насгьы шәыԥсҭазаараҿы ишәызцәырҵуа ауадаҩрақәа зегьы рыхгара .
Убас ауп Иегова Руфь дышлыцхраауаз .
Иаҳзеиҭашәҳәа Езекиа даныхәыҷыз ихигаз .
Езекиеи Руфьи рҭагылазаашьақәа еиԥшымызт . Иара Анцәа зҽизызкыз ажәлар рҿы диит .
Аха израильаа зегьы аҽазкра инақәыршәаны инхомызт .
Урҭ дреиуан Езекиа иаб Ахаз .
Ицәгьаз ари аҳ Иерусалим иҟаз Иегова иныҳәарҭа лаирҟәит .
Иара ихҟьаны Иуда аҳра аныхамҵахырхәара алаҵәеит .
Ҳхахьгьы иаҳзаагом Езекиа даныхәыҷыз ихигаз .
Иашьцәа ԥсышьацәгьа роуит : амцнцәа кәырбанс изнаганы , рыԥсы шҭаз ирблит ! ( 2 Аҳ . [ 2 Цар . ] 16 : 2 — 4 , 10 — 17 ; 2 Аш . [ 2 Лет . ] 28 : 1 — 3 ) .
9 , 10 . а ) Избан Езекиа игәы ԥжәар залшоз ?
б ) Избан Анцәа изгәаара захәҭам ?
в ) Избан иахьҳазҳауаз аҭагылазаашьа анаҩс ҳзакәытә уаҩны ҳҟало аанарԥшуеит ҳәа ахәыцра зиашам ?
Ҳәарада , Езекиа Иегова игәы изыԥжәаны дицәхьаҵыр ауан .
Шьоукы уи аҩызаҵәҟьа ишақәымшәогьы , ргәы иаанагоит Иеговеи иорганизациеи рызгәааразы амзызқәа рымоуп ҳәа ( Ажәам . [ Прит . ] 19 : 3 ) .
Егьырҭ агәра ганы иҟоуп еиқәымшәаз аҭаацәараҿы ирызҳазар , даргьы уи шырзыԥшу , ма рҭаацәа иҟарҵоз агхақәа ҟарҵар шрылшо ( Иез . [ Иез . ] 18 : 2 , 3 ) .
Аха ииашоума уи ?
Ҳәарада мап , уи Езекиа иҿырԥшы ишьақәнарӷәӷәоит .
Ҳара Иегова изгәааразы амзызқәа ҳамаӡам , избанзар ицқьам ари адунеи аҿы иҟоу агәаҟрақәа иара иакәӡам изыхҟьо ( Иак .
1 : 13 ) . Ҳәарада , аҭаацәа рхәыҷқәа анырра ӷәӷәа рырҭоит , ицәгьоу ма ибзиоу ( Еф . 6 : 4 ; Кәал . 3 : 21 ) .
Аха уи иаанагаӡом ауаҩы иахьизҳауаз аҭагылазаашьа анаҩс иԥсҭазаара зеиԥшрахо аанарԥшуеит ҳәа .
Иегова зыхә ҳараку аҳамҭа ҳаиҭеит , ҳара иҳалшоит ҳхы шымҩаԥаҳго , насгьы ҳзакәытә уаҩны ҳҟало ҳхала иалаҳхыр ( Ҩынтә . [ Втор . ]
30 : 19 ) . Ихы ишԥаирхәеи Езекиа ари аҳамҭа ?
Арԥарцәеи аҭыԥҳацәеи аӡәырҩы аҵабырг рыдыркылеит , изааӡаз рҭаацәа зеиԥшразаалакгьы ( Шәрыхәаԥш абзацқәа 9 , 10 . )
Ицхраазеи Езекиа Иуда иҟаз аҳцәа зегьы дреиӷьны аҟалара ?
Езекиа иаб Иуда аҳцәа рҟынтә зегь раасҭа дшеицәазгьы , иара уи диеиԥшымхеит , дуаҩ иашаны изҳаит .
( Уаԥхьа 2 Аҳцәа [ 2 Царей ] 18 : 5 , 6 . )
Езекиа иаб дҿырԥшы бааԥсын , аха иааигәара иҟан зҿыԥшра иаԥсаз ауаа бзиақәагьы .
Уи аамҭазы иҟан аԥааимбарцәа Исаиа , Михеи , Осиа .
Иҟалап иара ииашаз арҭ ауаа ирҳәоз Анцәа иажәақәа инарҵауланы дрызхәыцуазҭгьы .
Убас Иегова илабжьарақәеи имҩақәҵарақәеи игәаҵанӡа инеиуан .
Убри аҟынтә Езекиа иаб иҟаиҵаз ацәгьарақәа зегьы гәацԥыҳәарала рықәгара далагеит .
Иара аныҳәарҭа ирыцқьеит , ажәлар рыгәнаҳақәа рзы акәырбанқәа неигеит , насгьы Иуда иаҵанакуаз адгьыл зегь аҿы амурҭаҭтә ныхақәа ықәигеит ( 2 Аш . [ 2 Лет . ]
29 : 1 — 11 , 18 — 24 ; 31 : 1 ) . Езекиа аԥышәара ӷәӷәақәа данрықәшәоз , иаҳҳәап , ассириатәи аҳ Сеннахирим Иерусалим дақәларц аниҭахыз , иара агәымшәара дуи агәрахаҵареи ааирԥшит .
Уи аҵыхәтәанынӡа Анцәа диқәгәыӷуан , насгьы ажәалеи ихатә ҿырԥш алеи ижәлар ирӷәӷәон ( 2 Аш . [ 2 Лет . ]
32 : 7 , 8 ) . Ԥыҭрак ашьҭахь Езекиа дԥагьахеит , аха ариашара идикылеит , ахынраалара ааирԥшит , насгьы иҟаиҵаз дахьхәит ( 2 Аш . [ 2 Лет . ] 32 : 24 — 26 ) .
Иубарҭоуп иара уаанӡатәи иԥсҭазаара уажәтәи ианырырц , насгьы ԥхьаҟатәи аԥеиԥш имнахырц шалимыршаз .
Уи иааирԥшит Иегова иҩыза шиакәыз .
Убас иара аҿырԥш бзиа ҳзаанижьит .
Ишԥаҟалеи иахьа аӡәырҩы , Езекиа иеиԥш , Иегова иҩызцәаны ?
Ҳара игәымбылџьбароу адунеи аҿы ҳанхоит аҟынтә , ахәыҷқәа аӡәырҩы аҭаацәа рыбзиабареи рхылаԥшреи ахьрыгу џьаҳшьом ( 2 Тим .
3 : 1 — 5 ) . Еиқәымшәаз аҭаацәарақәа рҿы изызҳаз ақьырсианцәа маҷым , аха урҭ ирылшеит Иегова иҿы еизааигәоу аизыҟазаашьақәа реизырҳара .
Езекиа иеиԥш , урҭ рҿырԥшы ишьақәнарӷәӷәоит ауаҩы уаанӡатәи иԥсҭазаара ԥхьаҟатәи иԥеиԥш зеиԥшрахо еснагь ишаанамырԥшуа .
Иегова ҳхатә алхра аҟаҵара азин ҳаиҭеит .
Ҳара уи аҳамҭа ҳхы иаҳархәалар ҳҭахуп Иегова даанҳмыжьларц , насгьы , Езекиа иеиԥш , дҳараҳкларц азы .
13 , 14 .
Избан Мариа илоуз адҵа уадаҩуп ҳәа лгәы иаанагар залшоз , аха ҭакс илҭазеи Гавриил ?
Езекиа данынхоз аахыс ашәышықәсақәа рышьҭахь , Назарет ақалақь аҿы дынхон Мариа зыхьӡыз ахынраалара аазырԥшуаз аԥҳәызба .
Уи Илиа диԥҳан , лара Иегова иҿы ҷыдала еизааигәаз аизыҟазаашьақәа лыман .
Анцәа Мариа ак иузадымкылоз , акрызҵазкуаз адҵа лиҭеит .
Лара лцәалтәымкәа дҟалар акәын , ахшара длыхшар , насгьы длааӡар акәын .
Шаҟа лыгәра игози Иегова ари ауриа ԥҳәызба , абри аҩыза адҵа лиҭазар !

Шәгәы ишԥаанаго , иарбан цәаныррақәоу Мариа илызцәырҵыз , абас еиԥш иҟаз адҵа анлоу ?
« Сара Иҳақәиҭу итәы ҳәа сшьоуп » ( Шәрыхәаԥш абзацқәа 13 , 14 . )
Ҳәарада , Мариа аҳаҭыр ду лаҭәашьан .
Аха мзызқәак ирыхҟьаны , ари адҵа узыцәшәо ак акәны илбар алшон .
Амаалықь Гавриил илеиҳәеит џьашьахәыла лцәалтәымкәа дшыҟало , ахаҵа иҿы ацәеижьтә еизааигәахара шлымамызгьы .
Гавриил Мариа лҭаацәеи лгәылацәеи лцәалтәымкәа дшыҟало атәы рзеиҭеиҳәоит ҳәа дақәимыргәыӷит .
Аха ргәы иаанагозеи дара ?
Иара убас Мариа гәҭыхас илымазар ауан хаҵа дзыццараны дыҟоу иахиҳәаауа .
Агәра шԥеилыргари дизиашаны дшыҟаз ?
Уи адагьы , шаҟа ҭакԥхықәра дуузеи Зегьирхаку Анцәа ихшаазаҵәу Иԥа иааӡара !
Ҳхаҿы иаҳзаагом Гавриил Мариа длацәажәонаҵы илхәыцуаз .
Аха ҳара иаҳдыруеит ҭакс иҟалҵаз : « Сара Иҳақәиҭу итәы ҳәа сшьоуп ; ишуҳәаз ала исзыҟалааит » ( Лука 1 : 26 — 38 ) .
Изыбзоурази Мариа агәрахаҵара ӷәӷәа ахьлымаз ?
Шаҟа иӷәӷәази Мариа илымаз агәрахаҵара !
Лара аҵыхәтәанынӡа Иегова игәра лгон , насгьы гәык-ԥсык ала игәаԥхара анагӡара лҭахын , дагьазхиан идҵақәа зегьы рынагӡара .
Аха иабантәилоуи лара абри аҩыза агәрахаҵара ?

Ауаҩы агәрахаҵара шимоу диӡом .
Агәрахаҵара — ари ауаҩы иџьабааи Анцәа иԥшьоу идоуҳаи ирылҵшәоуп ( Гал . 5 : 22 ; Еф . 2 : 8 ) .
Избан ҳара агәра ганы ҳзыҟоу Мариа лыгәрахаҵара лырӷәӷәон ҳәа ?
Шәааи уи дшыӡырҩуаз , насгьы илҳәоз ҳазхәыцып .
Иаазырԥшуазеи Мариа аӡырҩра шлылаз ?
Мариа дшыӡырҩуаз .
Абиблиа ҳаанаԥхьоит ацәажәара ахыццакра аасҭа , аӡырҩра ҳазхиазарц ( Иак . 1 : 19 ) .
Илылазма Мариа аӡырҩра ?
Хымԥада .
Лука иҟынтә ажәабжь бзиа аҟны ҩынтә иҳәоуп Мариа иҵаулоу адоуҳатә ҵакы змоу ажәақәа зҿлымҳарыла дырзыӡырҩуан , насгьы дрызхәыцуан ҳәа .
Иисус дани ашьҭахьҵәҟьа ахынраалара аазырԥшуаз ахьшьцәа Мариа амаалықьцәа рҟынтә ажәабжь лзеиҭарҳәеит . 12 - ҟа шықәса рышьҭахь , ихбыџыз Иисус ихадаз адоуҳатә ҵакы змаз ажәақәа иҳәеит .
Арҭ аҩ-хҭыск рҿы Мариа дӡырҩуан , ажәақәа гәынкылауа лгәы иҭалҵәахуан , насгьы инарҵауланы дрызхәыцуан .
( Уаԥхьа Лука 2 : 16 — 19 , 49 , 51 . )
Еилаҳкаауазеи Мариа дышцәажәоз аҟынтәи ?
Мариа дышцәажәоз .
Абиблиаҿы иану Мариа лажәақәа рацәам .
Лажәақәа зну зегь раасҭа идуу ацыԥҵәаха аагоуп Лука 1 : 46 — 55 аҿы .
Уи ацыԥҵәаха аҟынтәи иубарҭоуп Мариа Иԥшьоу Аҩыра ибзианы ишылдыруаз .
Лажәақәа Самуил иан Анна лынцәаиҳәара ҳгәаладыршәоит ( 1 Сам . [ 1 Сам . ]
2 : 1 — 10 ) . Ҭҵааҩык ишиҳәо ала , Мариа лмонолог аҿы 20 - нтә инареиҳаны Иԥшьоу Аҩыра дазхьаԥшуеит .
Еилкаауп лара бзиа ишылбоз лҩыза ду Иеговеи Анцәа Иажәеи рҟынтә еилылкааз аҵабырг алацәажәара .

Ишԥаҳацхраауеи Мариа лҿырԥшы агәрахаҵара ӷәӷәа аизырҳара ?
Мариа леиԥш , ҳаргьы зны-зынла ҳгәы иаанагар ауеит Иегова иҳаиҭо адҵақәа рынагӡара ҳцәыцәгьоуп ҳәа .
Шәааи ахынраалара аазырԥшуаз ари аԥҳәызба ҳалҿыԥшлап , иара убас Иегова дышҳацхраауа , насгьы иҳадиҵо зегьы ахәарҭа шаҳзаанаго агәра ҳгалап .
Ҳаргьы иҳалшоит агәрахаҵара ӷәӷәа аизырҳара , Иегова игәҭакқәеи иареи ирызкны еилаҳкаауа ҳазҿлымҳазар .
Уи азы ҳара адоуҳатә ҵабыргқәа инарҵауланы ҳрызхәыцлароуп , насгьы егьырҭ ирзеиҭаҳҳәалар ауп ( Аԥсал .
76 : 12 , 13 [ 77 : 11 , 12 , АдҾ ] ; Лука 8 : 18 ; Рим . 10 : 15 ) .
Зыгәра ҳгалар ҳалшозеи ҳара , Абиблиаҿы зыӡбахә ҳәоу агәрахаҵара аазырԥшуаз ҳарҿыԥшуазар ?
Ҳәарада , Руфь , Езекиа , Мариа , иара убас ииашаз Авраам Иегова иҩызцәа ракәын .
Еизааигәаз аизыҟазаашьақәа ииашаз егьырҭ Анцәа имаҵзуҩцәагьы ирыман . Абиблиаҿы урҭ « арымӡааҩык ашаҳаҭцәа » ҳәа рыӡбахә ҳәоуп .
Шәааи агәрахаҵара аазырԥшуаз арҭ аҿырԥш бзиақәа ҳарҿыԥшлап ( Аур .
6 : 11 , 12 ) . Убас ҳара Иегова иҿы еизааигәоу аизыҟазаашьақәа еизҳарҳауеит , насгьы наӡаӡа иҩызцәа ҳакәхоит .
Уи ҳамҭа дууп ! [ Албаага ]
Аԥсалом 25 : 14 ( АдҾ ) : « Иегова иҿы еизааигәоу аизыҟазаашьақәа змоу ицәшәо роуп , иара убас урҭ иеиқәшаҳаҭра рзааиртуеит » .
ИШӘГӘАЛАШӘЫРШӘА шәыԥсҭазаараҿы зегь раасҭа шәзыргәырӷьаз амш .
Иҟалап уи шәчара амш акәзар , ма ахшара даншәоуз амш .
Мамзаргьы ишәгәалашәазар ауеит Иегова шәҽизкны аӡы шәҽанӡаашәхыз .
Шәыԥсҭазаараҿы ари ахҭыс зегь раасҭа ихадаз , насгьы еиҳа агәырӷьара шәзаазгаз акәзар ауеит .
Хымԥада , шәыгәрахаҵара шәыцеиҩызшо шәашьцәеи шәаҳәшьцәеи даара ргәы иахәеит Анцәа шәгәынаӡала , шәыԥсынаӡала , шәдырра наӡала , шәылшара наӡала бзиа дшыжәбо ахьаашәырԥшыз ! ( Марк 12 : 30 ) .
Иҟалап шәара аӡы шәҽанӡаашәх инаркны Иегова имаҵ аураҿы агәырӷьара шәзаазгоз рацәазҭгьы .
Аха Аҳра ажәабжьҳәаҩцәа шьоукы игәарҭеит аамҭа цацыԥхьаӡа агәырӷьара еиҳа ишырцәыӡуа .
Избан уи аҩыза ҟалар залшо ?
Иарбан мзызқәоу иҳамоу агәырӷьара аарԥшуа Иегова имаҵ анаҩсгьы ауразы ?
Аҳра иазку ажәабжь ахаҭа имаҷымкәа агәырӷьара ҳзаанагоит , избанзар иаҳдыруеит иаарласны Иегова ацәгьара шықәиго , насгьы зеиԥшыҟам адунеи ҿыц шыҟаиҵо .
Уи адагьы , Софониа ( Софония ) 1 : 14 иану ҳақәнаргәыӷуеит : « Иегова имш ду ааигәоуп .
Иааигәоуп , иццакны ааирагьы иаҿуп » .
Аха ҳара ҳшақәгәыӷуаз акәымкәа еиҳа аԥшра ҳақәшәозар , агәырӷьара ҳцәыӡыр , насгьы Анцәа имаҵ аураҿы иааҳарԥшуа агәацԥыҳәара ԥсыҽхар алшоит ( 2 Пиотр 3 : 9 , 15 ) .
Аишьцәеи аиаҳәшьцәеи рыҿцәажәара ҳгәы шьҭнахуеит , насгьы гәык-ԥсык ала Анцәа имаҵ аура иҳацхраауеит .
Иҟалап ҳара ииашоу амҵахырхәара ҳгәазырԥхаз , насгьы Иегова имаҵ аура ҳгәазҭазҵаз Анцәа имаҵзуҩцәа рхымҩаԥгашьа бзиа акәзар ( 1 Пиотр 2 : 12 ) .
Аха иаҳҳәар ҳалшозеи аизараҿы аӡәы агәнаҳа ӷәӷәа ахьыҟаиҵаз азы , дахьырхәны ариашара иҭазҭгьы ?
Џьоукы уи ргәы канажьыр , насгьы агәырӷьара рымнахыр алшоит .
Иара убас ҳара агәырӷьара ҳцәыӡыр алшоит ари адунеи иалаҵәоу амал арҳара агәаҳәара иахҟьаны .
Аӡыргара абзоурала Аҩсҭаа агәра ҳиргоит уиаҟара иаҳҭахым амаҭәарқәа рыда ԥсыхәа ҳамамшәа .
Аха даара ихадоуп Иисус иажәақәа ҳхаҳмыршҭлар : « Ҩыџьа аҳцәа рымаҵ аура аӡәгьы илшом : уи аҩыза ԥеиԥшс измоу иаҳцәа руаӡә дицәымӷуп , егьи еиҳа бзиа дибоит ; аӡәы изы хыс-хысра игирхом , егьи дицәаашьоит .
Анцәагьы амазарагьы узеицбом » ( Матф . 6 : 24 ) .
Агәырӷьара аарԥшуа Иегова имаҵ ауреи уи аамҭазы ари адунеи иҳаднагало зегьы аиура ашьҭалареи залшом .
Иегова бзиа дызбо имаҵ аура рцәыцәгьаӡам ( 1 Иоанн 5 : 3 ) .
Иисус иҳәон : « Шәааи Сара сахь , игәаҟуа , аидара хьанҭа иаҵоу — Сара шәсырраҳаҭуеит ; Ишәықәышәҵа Сара суӷә , сыҿҵаа шәықәныҟәа , избанзар сразуп-сызҩыдоуп , сгәы ԥсаҳәоуп , шәыԥсы раҳаҭыстәуеит ; Аханатә Сара суӷә бзабаахәуп , сеидарагьы ласуп » ( Матф .
11 : 28 — 30 ) . Христос иуӷә анҳақәаҳҵо , уи ҳарраҳаҭуеит , насгьы агәырӷьара ҳнаҭоит .
Ҳәарада , ҳара Иегова имаҵ аура агәырӷьара ҳзаанагаларц амзызқәа зегь ҳамоуп .

Шәааи еилҳаргап ҳаиқәырхаҩ Анцәа ҳилагәырӷьалар зҳалшо акрызҵазкуа х-мзызк ( Авв . [ Авв . ] 3 : 18 ) .
Ҳара насыԥшара змоу , аԥсҭазаара ҳазҭаз Анцәа имаҵ ҳуеит ( Аус . 17 : 28 ; 1 Тим .
1 : 11 ) . Ҳара еилаҳкаауеит аԥсҭазаара ахьҳамоу зыбзоуроу Ҳазшаз шиакәу .
Убри аҟынтә аӡы ҳаҽӡааҳхижьҭеи акыр шықәса ҵхьазаргьы , Анцәа имаҵ аураҿы агәырӷьара ҳцәыӡӡом .
Хектор агәырӷьара ирӡӡом , Аҳра инаҭо агәыӷра ихамыршҭуа , насгьы амаҵзура активла иҽалархәуа
Ҿырԥшыс дааҳгап 40 шықәса раионтә хылаԥшҩыс амаҵ зуаз Хектор зыхьӡу аиашьа .
Иқәрахь дышнеихьоугьы , иара Иегова имаҵ аураҿы агәырӷьара ирӡӡом ( Аԥсал .
91 : 13 — 15 [ 92 : 12 — 14 , АдҾ ] ) . Иԥҳәыс лчымазара иахҟьаны , Хектор Анцәа имаҵ аураҿы шаҟа иҭаху изыҟаҵом , аха игәы каижьуам .
Иара иҳәоит : « Сыԥҳәыс лгәабзиара аицәахара ишаҿу анызбо , даара сгәы сыхьуеит .
Уи лбарагьы амч рацәаны исымнахуеит .
Аха уи иахҟьаны Анцәа имаҵ аураҿы агәырӷьара сцәыӡыр алсыршом .
Сара еилыскаауеит аԥсҭазаара баша изымшаз Иегова ибзоурала сшынхо .
Уи иара бзиа ибареи гәык-ԥсык ала имаҵ ауреи рзы ихадоу мзызуп .
Сара сҽазысшәоит амаҵзура активла аҽалархәра , насгьы Аҳра иадҳәалоу сгәыӷрақәа рхамышҭра .
Уи агәырӷьара ахьчара исыцхраауеит » .
Иегова иаҳзыҟаиҵаз аҿыхратә ԥсхҭынҵара абзоурала ииашаҵәҟьаны насыԥ ҳамазар ҳалшоит .
Абиблиаҿы иануп : « Избан акәзар Анцәа Ихшаазаҵә даиҭаратәы аԥсабара бзиа ибеит , — Иара дхазҵауа дарбанзаалакь дҭамхаразы , наӡаӡатәи аԥсҭазаара иауразы » ( Иоанн 3 : 16 ) .
Ииашаҵәҟьаны Христос иҿыхратә ԥсхҭынҵарахьы иааҳарԥшуа агәрахаҵара иабзоураны , ҳара иҳалшоит ҳагәнаҳақәа ҳанажьзар , насгьы наӡаӡатәи аԥсҭазаара ҳаур .
Нас Иегова иахь аџьшьара аарԥшразы имзызӡами ари ?
Аҿыхразы иааҳарԥшуа аџьшьара ҳгәазҭанаҵоит агәырӷьара мырӡкәа Анцәа имаҵ аура .
Хесус иԥсҭазаара ирмариеит , насгьы акыр шықәса агәырӷьара мырӡкәа Иегова имаҵ иуеит
Мексика инхо Хесус зыхьӡу аиашьа иҳәоит : « Сара сусура сатәнатәны саман , зны-зынла еиқәырццакны хә-сменак аус анызуаз ыҟан , уи шаҭахымызгьы .
Сара аԥара рацәаны арҳара акәын исҭахыз .
Аха ԥыҭрак ашьҭахь Иегова иӡбахә саҳаит , насгьы ҳҿыхразы бзиа иибоз иԥа дшааишьҭыз еилыскааит .
Сара Иегова имаҵ аура даара исҭаххеит .
Убри аҟынтә сыԥсҭазаара изыскит . 28 шықәса ззыскыз сусура ааныжьра сыӡбеит , анаҩс саамҭа зегьы амаҵзура иазыскит » .
Хесус шықәсы рацәала агәырӷьара аарԥшуа Иегова имаҵ иуеит .
Имҩаԥаҳго аԥсҭазаара агәырӷьара ҳзаанагоит .
Изеиԥшрази шәыԥсҭазаара аҵабырг еилышәкаанӡа ?
Апостол Павел Рим инхоз ақьырсианцәа ирзиҩуан « агәнаҳара тәцәас » иаман , аха « иашала аҟазаара тәцәас » иазыҟалеит ҳәа .
Павел иҳәеит урҭ уажәы ишаадырԥшуаз наӡаӡатәи аԥсҭазаара лҵшәас иаазго « аԥшьара-ацқьара » ( Рим .
6 : 17 — 22 ) . Ҳаргьы иԥшьоу аԥсҭазаара амҩа алҳхит , убри аҟынтә игәаԥхашәадоу , ҽынкылашьа змам ахымҩаԥгашьа иаанаго алҵшәа бааԥсқәа рҟынтә ҳахьчоуп .
Ари иссиру мзызуп агәырӷьара аарԥшразы !
« Иегова имаҵ аура иазыскыз ашықәсқәа сыԥсҭазаараҿы зегь раасҭа агәырӷьара сзаазгоз ракәхеит » ( Хайми )
Иааҳгап Хаими иҿырԥшы . Уи датеистын , аеволиуциа дадгылан , дбоқсиорын .
Хаими ақьырсиантә еизарақәа дырҭаауа далагеит , иара даара иџьеишьеит уа иаадырԥшуаз абзиабара .
Хаими иҽиԥсахыр иҭаххеит , насгьы Иегова диҳәеит агәрахаҵара иоурц азы .
« Еиҳа-еиҳа сара агәра згон бзиа ҳазбо , агәшаҭара аазырԥшуа Аб Анцәа дшыҟоу , — еиҭеиҳәоит Хаими . — Анцәа ииашоу инормақәа срыхьчон .
Усҟан сыԥсҭазаара смыԥсахызҭгьы , сҩызцәа-абоқсиорцәа шьоук реиԥш , иахьа сыԥсы ҭамзар ауан .
Иегова имаҵ аура иазыскыз ашықәсқәа сыԥсҭазаараҿы зегь раасҭа агәырӷьара сзаазгоз ракәхеит » .
Иарбан гәазыҟашьоу иҳамазар акәу , ицқьам ари адунеи аҵыхәтәа ҳазыԥшнаҵы ?
Ишәхашәмыршҭлан , « здоуҳа азыҳәа ажәла зҟьо — ҽаҩрас наӡаӡатәи аԥсҭазаара изыԥҵәоуп » .
Убас иагьыҟаҳҵоит .
Убри аҟынтә « абзиара аҟаҵара гәырҩа ҳзацмыз ; аамҭа анааилакь , ҳамчыдамхар , ҳҽаҩра ҭаҳгалоит » ( Гал .
6 : 8 , 9 ) . Шәааи Иегова ҳиқәгәыӷуа , ахачҳара ааҳарԥшлап , « алахьеиқәра ду » ҳхаҳгарц азы иахәҭоу аҟазшьақәа ааҳарԥшлап , насгьы аԥышәарақәа ҳрықәшәозаргьы агәырӷьара аарԥшуа Иегова имаҵ ҳаулап ( Аат . 7 : 9 , 13 , 14 ; Иак . 1 : 2 — 4 ) .
Ҳара агәра ганы ҳаҟазар ҳалшоит ахачҳара ааҳарԥшлар , азылԥхарақәа шҳауа .
Анцәа иҟаҳҵо , насгьы ихьӡи иареи рахь иааҳарԥшуа абзиабара ибзианы идыруеит .
Агәырӷьара аарԥшуа Иегова анаҩсгьы имаҵ анаҳуа , аԥсаломшәаҳәаҩ Давид иеиԥш иаҳҳәар ҳалшоит : « Нцәа Ҳазшаз есқьынагьы сыбла дыхгылоуп , сара , Иара сара сарӷьара дыҟоуп , бзынҵы сицәхьаҵуам .
Уи ауп ара сгәы зыргәырӷьаз , ашәа сзырҳәазгьы , Уара уқәгәыӷрала сцәеи-жьы раҳаҭхеит ара » ( Аԥсал .
15 : 8 , 9 [ 16 : 8 , 9 , АдҾ ] ) .
« Дҟалааит Иегова наӡаӡа шаҳаҭҩыс уареи сареи ҳабжьара , ухылҵшьҭреи схылҵшьҭреи рыбжьара » ( 1 САМ . [ 1 САМ . ] 20 : 42 ) .
АШӘАҚӘА : 125 , 62
Ишԥааирԥши Саул иԥа Ионафан Анцәа дышизиашаз ?
Ишԥаҳалшо Иегова иахь азиашара аарԥшра , амчра змоу пату рықәҵара иаԥсам ҳәа ҳгәы ианаанаго ?
Ишԥаҳалшо Иегова ҳизиашаны аанхара , ииашамкәа ҳанеилыркаауа , мамзаргьы ииашамкәа ианҳақәыӡбо ?
1 , 2 .
Избан Ионафани Давиди реиҩызара азиашара аганахь ала изҿырԥш бзиоу ?
ИОНАФАН даараӡа иџьеишьазар ҟалап , иқәыԥшыз Давид адау Голиаф даниҿагыла .
Уажәы Давид Ионафан иаб аҳ Саул иҿаԥхьа дгылоуп , « инапаҿы афилистим уаҩ ихы » икуп ( 1 Сам . [ 1 Сам . ] 17 : 57 ) .
Иҟалап Ионафан Давид иааирԥшыз агәымшәара даршанхозҭгьы .
Иубаратәы иҟан Анцәа Давид дышицыз .
« Ионафани Давиди ԥсык еицырхалеит » , анаҩс « дара аиқәшаҳаҭра рыбжьарҵеит , избанзар [ Ионафан ] ихи-иԥси реиԥш [ Давид ] бзиа дибеит » ( 1 Сам . [ 1 Сам . ]
18 : 1 — 3 ) . Иара иԥсы ахьынӡаҭаз Давид дизиашан .
Ионафан Давид дизиашаны даанхеит , Иегова Израиль анаҩстәи аҳас иара иакәымкәа , Давид дшалихызгьы .
Саул Давид дишьырц данашьҭаз , Ионафан уи даараӡа гәҭыхас иман .
Иҩыза игәы шьҭихырц азы , Ионафан Давид дахьыҟаз Хореш иҟаз иудеиатәи ацәҳәырахь ддәықәлеит .
Уи иҭахын « Анцәа ила дирӷәӷәарц » .
Иара Давид иеиҳәоит : « Акгьы уацәымшәан . . .
Уара Израиль аҳас уҟалоит , сара уара ушьҭахь аҩбатәи аҭыԥ ааныскылоит » ( 1 Сам . [ 1 Сам . ] 23 : 16 , 17 ) .
Ихадази Ионафан изы Давид иахь азиашара аасҭа , насгьы иабантәиаадыруеи уи ҳара ?
( Шәахәаԥш астатиа алагамҭаҿы иаагоу асахьа . )
Ауаа реиҳараҩык азиашара ахә ршьоит .
Аха Ионафан Анцәа иахь иааирԥшуаз азиашара ҳазымхәыцӡакәа , Давид иахь иааирԥшуаз азиашара мацара аҵакы аҳҭозҭгьы , ҳара ихадоу аурок ҳаҩҳажьуан .
Избан иара Давид иацлабуаз аӡә иеиԥш акәымкәа , ҩызас дзиԥхьаӡоз ?
Ишаҳбо еиԥш , Ионафан изы ихадаз иааникылоз аҭыԥ акәӡамызт .
Хыхь ишҳәаз еиԥш , иара Давид дицхрааит Анцәа ила дырӷәӷәаны .
Еилкаауп Ионафан игәаҿы Иегова изиашара ихадоу аҭыԥ шааннакылоз .
Убри акәын иҩыза иахь иааирԥшуаз азиашара шьаҭас иамаз .
Ионафангьы Давидгьы ирыбжьарҵаз аиқәшаҳаҭра инақәыршәаны инхон : « Дҟалааит Иегова наӡаӡа шаҳаҭҩыс уареи сареи ҳабжьара , ухылҵшьҭреи схылҵшьҭреи рыбжьара » ( 1 Сам . [ 1 Сам . ]
20 : 42 ) . а ) Иаҳзаазгозеи анасыԥи агәахәареи ?
б ) Еилҳаргозеи ари астатиаҿы ?
Ақьырсианцәа раҳасабала , ҳара егьырҭ иаадырԥшуа азиашара ус баша иџьаҳшьаӡом — ҳара уи ҳҭаацәа , ҳҩызцәа , ҳагәрахаҵара ҳацеиҩызшо рахь иааҳарԥшуеит ( 1 Фес . 2 : 10 , 11 ) .
Аха ҳзызиашазар акәда ҳара зегь раԥхьа иргыланы ?
Ҳәарада , Ҳазшаз иоуп ! ( Аат .
4 : 11 ) . Иегова иахь азиашара анааҳарԥшуа , ҳара анасыԥи агәахәареи ҳамоуп .
Анцәа ҳанизиашоу , аԥышәара ӷәӷәақәа раангьы иара ҳиқәгәыӷлоит .
Ари астатиаҿы ҳара еилҳаргоит Ионафан иҿырԥшы Иегова иахь азиашара аарԥшра ахьҳацхраауа имариам ԥшь-ҭагылазаашьак : 1 ) амчра змоу пату иқәҵара иаԥсам ҳәа ҳгәы ианаанаго ; 2 ) азиашара ззаарԥштәу аныӡбатәу ; 3 ) ииашамкәа ҳанеилыркаауа , мамзаргьы ииашамкәа ианҳақәыӡбо ; 4 ) Анцәа ҳизиашаны ҳаанхару , ҳхатәы интересқәа алҳхру аныӡбатәу .
Избан израильаа Анцәа иахь азиашара аарԥшра зырзымариамыз , Саул аҳас даныҟаз ?
Раԥхьа Анцәа Ионафан иаб Саул Израиль аҳас дҟаларц далихит .
Аха ԥыҭрак ашьҭахь иара азымӡырҩра аарԥшра далагеит аҟынтә , Анцәа уи мап ицәикит ( 1 Сам .
[ 1 Сам . ] 15 : 17 — 23 ) . Аха Иегова Саул аҳра иуларц даҽа ԥыҭраамҭак илиршеит аҟынтә , Саул напхгара ззиуази изааигәаз ауааи рзы ииашамыз ихымҩаԥгашьа ԥышәара духеит .
Дара Анцәа изиашаны иаанхалар акәын , « Иегова иаҳра ҭыԥ » аҿы итәаз аҳ ихымҩаԥгашьа шҽеимызгьы ( 1 Аш . [ 1 Лет . ] 29 : 23 ) .
Излоубарҭоузеи Ионафан Иегова аҵыхәтәанынӡа дышиқәгәыӷуаз ?
Саул раԥхьаӡа акәны азымӡырҩра анааирԥшыз , Ионафан Анцәа дизиашаны даанхеит ( 1 Сам . [ 1 Сам . ]
13 : 13 , 14 ) . Аԥааимбар Самуил израильаа иреиҳәеит : « Иегова ихьӡ ду азы ижәлар аанижьуам » ( 1 Сам .
[ 1 Сам . ] 12 : 22 ) . 30 000 еибашьыга ҽыуардынла еиқәыршәаз филистимтәи ар Израиль иақәларц анырҭахыз , Ионафан арҭ ажәақәа рыгәра шигоз ааирԥшит .
Саул 600 - ҩык мацара рыла ишьақәгылаз ар иман , абџьаргьы змаз иԥа Ионафани иареи ракәын !
Аха Ионафан филистимаа рыхьчаратә отриад ахь имаҵуҩы-абџьарныҟәгаҩ заҵәык диманы днеирц иӡбеит .
Иара уи ус иеиҳәеит : « Иегова аӡәырҩы , мамзаргьы ԥыҭҩык рыла ауаа аиқәырхара рыҭара акгьы иԥырхагахом » .
Убас дара ҩыџьа рымацара 20 - ҩык раҟара аруаа ршьит .
Анаҩс « адгьыл ҵысит , зегьы Анцәа иҟынтә ашәаӡыӡара рызцәырҵит » .
Иҟарҵо рзымдыруа филистимаа дара-дара еиҿагылеит .
Убас Ионафан игәрахаҵара ӷәӷәа израильаа аиааира рзаанагеит ( 1 Сам . [ 1 Сам . ]
13 : 5 , 15 , 22 ; 14 : 1 , 2 , 6 , 14 , 15 , 20 ) . Дышԥеизыҟаз Ионафан иаб ?
Саул Анцәа изыӡырҩра данаҟәыҵгьы , Ионафан иахьынӡалшоз иаб дивагылан .
Иаҳҳәап , дара Анцәа ижәлар анырыхьчоз , еицеибашьуан ( 1 Сам . [ 1 Сам . ] 31 : 1 , 2 ) .
8 , 9 .
Ишԥеидҳәалоу амчра змоу рахь апатуқәҵара аарԥшреи Анцәа изиашареи ?
Ионафан иеиԥш , ҳаргьы Иегова ҳашизиашоу ааҳарԥшыр ҳалшоит , аиҳабыра ирымоу « иаԥу амчра » Анцәа ишиҭаху ҳазыӡырҩуазар .
Иегова урҭ амчра риҭеит , насгьы иҭахуп пату рықәаҳҵаларц .

( Уаԥхьа Римаа рахь 13 : 1 , 2 . )
Убри азоуп амчра змоу аӡәы дышҵарҭышагаҩу ҳдыруазаргьы , насгьы пату иқәҵара иаԥсам ҳәа ҳгәы иаанагозаргьы , азыӡырҩра зааҳарԥшлар акәу .
Ҳара зегьы Иегова ҳашизиашоу ааҳарԥшуеит , амчра зиҭаз пату рықәаҳҵозар ( 1 Кор . 11 : 3 ; Аур .
13 : 17 ) . Иегова иахь азиашара шаарԥштәу азнеишьақәа ируакуп ҳагәрахаҵара ҳацеиҩызымшо ҳхатә ҩыза иахь апатуқәҵара аарԥшра ( Шәахәаԥш абзац 9 . )
Аладатәи Америка инхо Олга зыхьӡу аиаҳәшьа Анцәа дышизиашоу шьақәлырӷәӷәеит , имариам аҭагылазаашьақәа рҿы лхаҵа иахь апатуқәҵара аарԥшуа .
Шықәсы рацәала иара агәынамӡара ӷәӷәа ааирԥшуан лара Иегова ишаҳаҭ ахьлакәыз азы .
Уи дылхыччон , длаирҟәуан , мамзаргьы лацәажәара зынӡа иҭахӡамызт , насгьы ахәыҷқәа лымхны , дааныжьны дцоит ҳәа диршәон .
Аха Олга ацәгьа лзызуаз лхаҵа ацәгьара изылурц дашьҭамызт .
Лара дыԥҳәыс бзиазарц азы , илылшоз зегь ҟалҵон : лхаҵа афатә изыҟалҵон , имаҭәа лыӡәӡәон , иуацәа дрыцхраауан ( Рим . 12 : 17 ) .
Олга лхаҵа иуацәа рахь данцоз , мамзаргьы аус ицызуази иареи анеиқәшәоз , иахьынӡазалшоз диццаларц лҽазылшәон .
Зны уи иаб иԥсыжрахь даҽа қалақьк ахь дцараны даныҟаз , лара уахь ацаразы иаҭахыз зегь лырхиеит .
Ауахәамаҿы аԥсыжра иадҳәалаз аусқәа ҟарҵонаҵы , Олга лхаҵа ауахәама анҭыҵ дизыԥшын .
Ашықәсқәа рышьҭахь Олга иаалырԥшуаз ачҳареи апатуқәҵареи ирыбзоураны , иара еиҳа дтатахеит .
Уажәы иара иԥҳәыс аизара даҭааларц лгәазҭеиҵоит , Аҳратә зал ахь дигоит , зны-зынла ихаҭагьы уахь длыцны днеиуеит ( 1 Пиотр 3 : 1 ) .
Ицхраазеи Ионафан дзызиашаны даанхар акәу аганахь ала аӡбара адкылара ?
Саул Давид дишьырц шиҭаху аниҳәа , Ионафан имариамыз аӡбара идикылар акәхеит .
Ионафани Давиди аиқәшаҳаҭра шрыбжьазгьы , Ионафан иабгьы дизыӡырҩуан .
Аха иара идыруан Иегова Саул иакәымкәа , Давид дышицыз , убри аҟынтә иҩыза иахь азиашара аарԥшра иара изы еиҳа ихадан , иаб иахь аасҭа .
Ионафан Давид иҽиҵәахырц иеиҳәеит , анаҩс Саул иҿаԥхьа уи дирҽхәо далагеит .
( Уаԥхьа 1 Самуил [ 1 Самуила ] 19 : 1 — 6 . )
11 , 12 .
Ишԥаҳацхраауеи Анцәа иахь иҳамоу абзиабара азиашара ззаарԥштәу аӡбара ?
Австралиа инхо аиаҳәшьа Елис Анцәа дизиашаны даанхарц лҭахын .
Уи зегь раԥхьаӡа иргыланы азиашара ззаарԥштәу аӡбара илыцхрааит .
Елис Абиблиа аҵара даналага , еилылкаауаз лыуацәа ирзеиҭалҳәон .
Ԥыҭрак ашьҭахь лара урҭ иралҳәеит Қьырса ныҳәа уаҳа ишазгәалымҭало , насгьы идеиллыркааит избан .
Аҵыхәтәаны урҭ рыгәҭынчымра аиӷарахь ииасит .
Елис лыуацәа зынӡа пату рықәҵарагьы даҟәыҵит ҳәа ргәы иаанагеит .
Лара илгәалашәоит : « Аҵыхәтәаны сан сара бсыԥҳам ҳәа салҳәеит .
Сара исызхаҵомызт даараӡа бзиа избоз ауаҩы лҟынтәи абарҭ рҩызцәа ажәақәа ахьсаҳауаз .
Уи даараӡа сгәы снархьит !
Аха сара исыӡбеит сгәаҿы раԥхьатәи аҭыԥ аанызкыло Иегова Иԥеи иареи шракәхо .
Анаҩстәи аконгресс аҿы сара аӡы сыҽӡаасхит » ( Матф .
10 : 37 ) . Ҳара иалҳмыршароуп ҳажәлар , ҳашкол , ҳаспорттә команда рахь азиашара Иегова иахь иааҳарԥшуа азиашара аасҭа еиҳа ихадахарц .
Абар Ҳенри зыхьӡу арԥыск дзықәшәаз .
Иара ашахмат асра бзиа ибон .
Дызҭаз ашкол ашахматтә еицлабрақәа рҿы зныкымкәа аиааира агахьан .
Ҳенригьы ишкол аиааира азааигарц иҭахын .
Абар еиҭеиҳәо : « Аамҭа цацыԥхьаӡа , сышкол ахь иаасырԥшуаз азиашара раԥхьатәи аҭыԥ ааннакыло иалагеит , Анцәа иахь исымаз азиашара аасҭа .
Асабшеи амҽышеи ажәабжьҳәара аҭыԥан , сара ашахматтә еицлабрақәа сыҽрыласырхәуан .
Усҟан сара исыӡбеит ашахматтә команда ааныжьра » ( Матф . 6 : 33 ) .
Ишԥаҳацхраауеи Анцәа иахь иааҳарԥшуа азиашара аҭаацәараҿы ицәырҵуа ауадаҩрақәа рыӡбара ?
Еснагь имариаӡам раԥхьаӡа иргыланы азиашара ззаарԥштәу аӡбара .
Кен зыхьӡу аиашьа еиҭеиҳәоит : « Сара иааиԥмырҟьаӡакәа зықәрахь инеихьоу сан лбара снеиуан , насгьы исҭахын зны-зынлагьы ҳара ҳахь днеиларц .
Аха сани сыԥҳәыси уиаҟара иааибуамызт .
Раԥхьа иҟасҵара сыздыруамызт , избанзар аӡә лгәаҟаҵара егьи дмыргәаакәан даара ицәгьан .
Аха анаҩс еилыскааит ари аҭагылазаашьаҿы раԥхьа иргыланы сыԥҳәыс лахь апатуқәҵара шаасырԥшыр акәу .
Убри аҟынтә сҽазысшәеит лгәаанагара азхәыцра , насгьы ианаало аӡбара аԥшаара » .
Кен Анцәа дизиашаны даанхарц , насгьы Абиблиа иаҳәо дықәныҟәаларц иҭахын аҟынтә , хаала иԥҳәыс илеилиркааит ланхәа лахь еиҳа аилкаареи ақьиареи заалырԥшлар акәу .
Иара иангьы длацәажәеит , насгьы длыҳәеит иԥҳәыс лахь еиҳа апатуқәҵара аалырԥшларц .
( Урыԥхьа Матфеи 19 : 5 ; 1 Коринфаа рахь 13 : 4 , 5 . )
Избан иаҳҳәар зҳалшо Саул Ионафан ииашамкәа диқәыӡбон ҳәа ?
Иегова иахь иҳамоу азиашара ԥышәахар ауеит , аҭыԥ ду аанызкыло ауаҩы ииашамкәа дҳақәыӡбозар .
Иҟалап Ионафан убри аҩыза ауадаҩра дақәшәазар .
Анцәа иалихыз аҳ Саул идыруан иԥеи Давиди шеиҩызцәаз , аха изеилкаауамызт избан .
Саул Ионафан игәы изыԥжәеит , насгьы ажәала длаирҟәит .
Аха Ионафан аҭак ҟаимҵаӡеит .
Уи аамҭазгьы иара Анцәеи аԥхьаҟа Израиль аҳас иҟалараны иҟаз Давиди дрызиашан ( 1 Сам . [ 1 Сам . ]
20 : 30 — 41 ) . Ҳашԥазыҟазар акәу егьырҭ ииашамкәа ҳанеилыркаауа ?
Ҳәарада , иахьа ақьырсиантә еизарақәа рҿы ииашам ақәыӡбара ҳақәымшәар ауеит .
Аха аҭакԥхықәра зду аишьцәа иаабац , инаӡам уаауп , убри аҟынтә зны-зынла ииашамкәа ҳаилыркаар рылшоит ( 1 Сам . [ 1 Сам . ]
1 : 13 — 17 ) . Шәааи Иегова ҳизиашаны ҳаанхалап , аӡәы ииашамкәа ҳаиликаауазаргьы , мамзаргьы ииашамкәа дҳақәыӡбозаргьы .
Иарбан ҭагылазаашьақәоу ҳара хамеигӡарала Анцәа ҳизиашаны ҳаанхалар ахьҳахәҭоу ?
Саул Ионафан ихатәы интересқәа дрызхәыцларц игәазҭеиҵон ( 1 Сам . [ 1 Сам . ]
20 : 31 ) . Аха Ионафан аҳра аиура дашьҭаӡамызт . Иара Анцәа иахь иааирԥшуаз азиашара Давид иахь азиашара аарԥшра ицхраауан .
Ҳаргьы Ионафан иааирԥшуаз ахамеигӡара ҳаҿыԥшлар ауп , избанзар Иегова дзыргәырӷьо ауаҩы « ииҳәаз ажәа дацәхьаҵӡом , уи иара аԥырхага изаанагаргьы » ( Аԥсал . 15 : 4 , АдҾ ) .
Ионафан Давид ииҭаз ажәа наигӡеит .
Ҳаргьы иаҳҳәо ажәа наҳагӡалар ауп .
Иаҳҳәап , аӡәи ҳареи аиқәшаҳаҭра ҳабжьаҳҵазар , аха анаҩс уи анагӡара шымариам ҳбазар , Иегова иахь иааҳарԥшуа азиашареи Абиблиахь иҳамоу апатуқәҵареи ҳгәазҭарҵоит ҳажәа анагӡара .
Аха иҟаҵатәузеи ҳҭаацәараҿы ауадаҩрақәа ыҟазар ?
Анцәа бзиа даҳбоит аҟынтә , ҳхатә ҩыза ҳизиашаны ҳаанхалоит .
( Уаԥхьа Матфеи 19 : 6 , 9 . )
Анцәа иахь иааҳарԥшуа азиашареи Абиблиахь иҳамоу апатуқәҵареи ԥышәахар алшоит , абизнес иадҳәалоу аиқәшаҳаҭрақәа анҳабжьаҳҵо ( Шәахәаԥш абзац 16 . )
Ишәнарҵазеи шәара ари астатиа ?
Ҳгәазҭанамҵаӡои Ионафан иҿырԥшы Анцәа иахь азиашара аарԥшра ?
Шәааи ҳхатәы интересқәа мацара ҳарзымхәыцлап .
Ҳрызиашаз ҳагәрахаҵара ҳацеиҩызшо ҳашьцәеи ҳаҳәшьцәеи , урҭ рахьтә аӡәы ҳгәы каижьыргьы .
Иегова дҳаргәырӷьалоит , аԥышәарақәа раан ҳизиашаны ҳаанхозар .
Иара убас уи ҳара агәахәара ҳзаанагоит ( Ажәам . [ Прит . ] 27 : 11 ) .
Ҳара гәык-ԥсык ала Иегова ҳизиашазар , ҳаԥхьаҟа бзиа дызбо зегьы дшырзылԥхо хымԥада иаҳбоит .
Анаҩстәи астатиаҿы ҳара еилаҳкаауеит Давид иаамҭазы инхоз азиашара аазырԥшуази иаазмырԥшуази рҿырԥштәқәа иаҳдырҵо .
Абзац 9 .
Хьыӡқәак ԥсахуп .
« Ииҭахузеи Иегова уара уҟынтә ?
Иашарыла ухы мҩаԥугаларц , азиашара ааурԥшларц , хынрааларала у-Нцәа уицзарц мацара ауп » ( МИХ . [ МИХ . ] 6 : 8 ) .
АШӘАҚӘА : 63 , 43
Ҳзызиашазар ҳахәҭада ҳара ?
Избан Ионафани Авенири Давид ишизыҟаз зеиԥшымыз ?
Иарбан ҟазшьақәоу Анцәа ҳизиашаны ҳаанхарц азы иаҳҭаху , насгьы избан ?
1 , 2 .
Ишԥааирԥши Давид аҵыхәтәанынӡа Иегова дышизиашоу ?
( Шәахәаԥш астатиа алагамҭаҿы иаагоу асахьа . )
САУЛ х-нызқьҩык ируааи иареи иудеитәи ацәҳәыраҿы иаангылеит .
Аҵх лашьцара рҽалакны Давиди Авессеи уахь анеира иаҿуп .
Абар алагер агәҭаны дара иҭаҳәахаа ицәоу аҳ Саул дырбоит .
Иара ари ацәҳәырахь дааит ииулакгьы Давид дыԥшааны дишьырц азы .
Авесса ибжьы ныҵакны Давид иеиҳәоит : « Азин сыҭ , зныкала аԥсала сисны адгьыл даласырҟацоит , ҩынтәгьы аҟьара сықәшәаӡом » .
Давид иҟаиҵаз аҭак џьоушьартә иҟоуп : « Уиламкьысын .
Изылшода Анцәа иалихыз иахь анапышьҭыхра , аха хьырхәрада аанхара ?
[ . . . ]
Исылимыршааит Иегова иара иалихыз иахь анапышьҭыхра ! » ( 1 Сам . [ 1 Сам . ] 26 : 8 — 12 ) .
Давид ибзианы еиликаауан Анцәа иахь азиашара аарԥшра иаа́наго .
Иара Саул ишьра зынӡа игәгьы иҭамызт .
Избан ? Давид идыруан Анцәа Саул дшалихыз Израиль аҳас дҟаларц .
Иегова изиашоу имаҵзуҩцәа иара амчра зиҭо пату рықәырҵоит .
Ииашаҵәҟьаны , Иегова иҭахуп имаҵзуҩцәа зегьы азиашара аадырԥшларц .
( Уаԥхьа Михеи [ Михей ] 6 : 8 . )
Ишԥааирԥши Авесса Давид дышизиашаз ?
Авесса Давид иахь апатуқәҵара ааирԥшуан .
Шәазхәыц : Давид Вирсавиа лҿы иҟаиҵаз агәнаҳа иҵәахырц азы , Авесса иашьа Иоав адҵа ииҭеит лхаҵа Уриа аибашьраҿы дҭахартә иҟаиҵарц ( 2 Сам . [ 2 Сам . ] 11 : 2 — 4 , 14 , 15 ; 1 Аш . [ 1 Лет . ]
2 : 16 ) . Иҟалап Авесса уи атәы идыруазҭгьы , аха уеизгьы иара Анцәа иалихыз аҳ Давид иахь апатуқәҵара ааирԥшуан .
Уи адагьы , Авесса аруаа дышреиҳабызгьы , аҳра иоурц азы имаз амчра ихы иаирхәомызт .
Иара Давид дидгылон , аӷацәеи ачарҳәаҩцәеи рҟынтә дыхьчо ( 2 Сам . [ 2 Сам . ]
10 : 10 ; 20 : 6 ; 21 : 15 — 17 ) . а ) Ишԥааирԥши Давид азиашара аҿырԥшы ?
б ) Иарбан ҿырԥштәқәоу ҳара еиҭа еилҳарго ?
Саул ишьра мап ацәкны , Давид Иегова дышизиашаз ааирԥшит .
Иара данқәыԥшыз агәымшәара аарԥшны « зыԥсы ҭоу Анцәа ируаа » ирхыччоз Голиаф диҿагылеит ( 1 Сам . [ 1 Сам . ] 17 : 23 , 26 , 48 — 51 ) .
Аамҭақәак рышьҭахь , Давид аҳас даныҟалахьаз , агәнаҳа ӷәӷәақәа ҟаиҵеит , акалҭбааԥсреи ауаҩшьреи уахь иналаҵаны .
Аха иара аԥааимбар Нафан иҟынтәи ариашара идикылеит , насгьы иҟаиҵаз дахьхәит ( 2 Сам . [ 2 Сам . ] 12 : 1 — 5 , 13 ) .
Давид иқәрахь даннеигьы , Анцәа дизиашаны даанхон .
Иаҳҳәап , Иегова иныҳәарҭа аргыларазы акгьы дамеигӡакәа хатәгәаԥхарала аҭара ҟаиҵеит ( 1 Аш . [ 1 Лет . ]
29 : 1 — 5 ) . Ҳәарада , Давид агха дуқәа ҟаиҵон , аха иара Анцәа дизиашаны даанхон ( Аԥсал .
50 : 6 , 12 [ 51 : 4 , 10 , АдҾ ] ; 85 : 2 [ 86 : 2 , АдҾ ] ) . Шәааи Давид иԥсҭазаара иадҳәалоу егьырҭ ахҭысқәеи , насгьы иаамҭазы инхоз егьырҭ ауаа рҿырԥштәқәеи еилҳаргап .
Ҳара анаҩстәи азҵаарақәа рҭак ҟаҳҵоит : ҳзызиашазар ҳахәҭада зегь раԥхьа иргыланы ?
Иарбан ҟазшьақәоу иҳамазар акәу , Анцәа ҳизиашаны ҳаанхаларц азы ?
Иаҳнарҵозеи ҳара Авесса игха ?
Авесса Саул илагер ахь даннеи , уи Давид дышизиашоу ааирԥшит .
Иара Саул дишьырц иҭахын , аха Давид уи дааникылеит .
Давид еиликаауан « Иегова иалихыз иахь анапышьҭыхра » шиашамыз ( 1 Сам . [ 1 Сам . ]
26 : 8 — 11 ) . Ари ахҭыс иаҳнарҵо даараӡа ихадоуп : зегь раԥхьа иргыланы ҳзызиашазар ҳахәҭоу анаҳаӡбо , ҳара ҳазхәыцыр ауп иарбан принципқәоу ҳҭагылазаашьаҿы ҳзықәныҟәар акәу .
Иаҳхамышҭлар акәзеи , ҳҭаацәеи ҳҩызцәеи рахь азиашара аарԥшра ҳара ҳзы иаабац ак шакәугьы ?
Азиашара хыҵхырҭас иамоу агәы ауп , аха уи гьангьашуп ( Иер . [ Иер . ]
17 : 9 ) . Убри аҟынтә ауаҩы Анцәа дизиашазаргьы , иара даара бзиа дибозар ауеит ииашамкәа зхы мҩаԥызго иҩыза ма иҭынха .
Аха Иегова даԥсоуп ҳара зегь раԥхьа иргыланы иара ҳизиашазарц .
Еиҳарак уи ҳгәалашәозар ауп , иаҳзааигәоу аӡәы аҵабырг анаанижьуа .
( Уаԥхьа Матфеи 22 : 37 . )
Ишԥаалырԥши иаҳәшьак Анцәа иахь азиашара имариамыз аҭагылазаашьаҿы ?
Имариам зегь раԥхьа иргыланы ҳзызиашазар ҳахәҭоу аӡбара , ҳҭаацәараҿы аӡәы аизара даналырцо .
Абар Енн зыхьӡу аиаҳәшьа дзықәшәаз .
Зны аизара иалырцаз лан аҭел дылзасит .
Уи Енн дылбарц лҭахын .
Лара илҳәеит даараӡа лгәы шлыхьуа , лҭынхацәа рацәажәара ахьлылымшо .
Ари аицәажәара Енн лгәы канажьит , насгьы лан илалҳәеит асаламшәҟәы шылзылыҩуа .
Уи ашьҭахь Енн абиблиатә принципқәа лгәалалыршәеит ( 1 Кор . 5 : 11 ; 2 Иоанн 9 — 11 ) .
Анаҩс асаламшәҟәы лҩит . Уа лан ирхааны илгәалалыршәеит лҭаацәа рацәажәара алшара ахьылцәыӡыз лхаҭа шлакәу изхароу , избанзар агәнаҳа ӷәӷәа ҟалҵеит , насгьы дахьымхәӡеит .
« Бара бхьаа анбыхго , Иегова иахь баныгьежьуа ауп » , — илҩит Енн ( Иак . 4 : 8 ) .
Иарбан ҟазшьақәоу Анцәа иахь азиашара аарԥшра иҳацхраауа ?
Давид иаамҭазы инхоз Анцәа изиашаз имаҵзуҩцәа рҿырԥшы иаҳнарбоит иарбан ҟазшьақәоу иҳамазар акәу , Анцәа иахь азиашара ааҳарԥшларц азы .
Урҭ иреиуоуп ахынраалара , ақьиара , агәымшәара .
Шәааи урҭ хаз-хазы ҳарзааҭгылап .
Избан Авенир Давид ишьра дзашьҭаз ?
Саул иԥа Ионафани аруаа реиҳабы Авенири ирбон Давид Голиаф ихы Саул ианизнеигоз .
Ионафан Давид иҩыза иакәхеит , насгьы иара иахь азиашара ааирԥшуан ( 1 Сам . [ 1 Сам . ]
17 : 57 — 18 : 3 ) . Аха Авенир мап .
Ԥыҭрак ашьҭахь Саул Давид дишьырц аниҭахха , иара Саул дидгылан .
Давид аӷәӷәақәа « сыԥсгьы рыԥшаарц иашьҭоуп » ҳәа иҩуан ( Аԥсал .
53 : 5 [ 54 : 3 , АдҾ ] ; 1 Сам .
[ 1 Сам . ]
26 : 1 — 5 ) . Избан Авенир Ионафан иеиԥш Давид дзизыҟамыз ?
Авениргьы идыруан Анцәа Давид Израиль аҳас дшалихыз .
Саул данԥсы ашьҭахь , Авенир илшон ахынраалареи Анцәа иахь азиашареи ааирԥшыр , Саул иԥа Иевосфеи иакәымкәа , Давид дидгылазҭгьы .
Аха иара Саул иуадалықьԥҳәыс цәеижьла дахьылзааигәахаз иаанарԥшит иара ихаҭа аҳра ҭыԥ дашьҭазар шауаз ( 2 Сам . [ 2 Сам . ] 2 : 8 — 10 ; 3 : 6 — 11 ) .
Избан Авессалом Анцәа дызизиашамыз ?
Давид иԥа Авессалом ахынраалара изхомызт , уи Анцәа иахь азиашара аарԥшра иԥырхаган .
Абиблиаҿы иануп : « Авессалом аҽыуардыни , аҽқәеи иара иаԥхьа игыланы иҩлар акәыз ҩынҩажәижәабаҩык ауааи еизигеит » ( 2 Сам . [ 2 Сам . ] 15 : 1 ) .
Иара убас уи израильаа аӡәырҩы ихы ргәарԥханы иганахь ииаигеит , насгьы агәра диргеит иара изиашазарц .
Авессалом идыруан Анцәа аҳас Давид дшалихыз , аха уеизгьы , Авенир иеиԥш , уи ишьра дашьҭан ( 2 Сам . [ 2 Сам . ]
15 : 13 , 14 ; 17 : 1 — 4 ) . Иаҳдырҵозеи Авенири , Авессаломи , Варухи ирызкны Абиблиа иану ахҭысқәа ?
Авенири Авессаломи рҿырԥшы ишаҳнарбо еиԥш , ауаҩы ихатәы интересқәа зегь раԥхьа иргылозар , уи иԥырхагахоит Анцәа иахь азиашара аарԥшра .
Ҳәарада , Иегова имаҵзуҩцәа рҟынтәи аӡәгьы ихатәы интересқәа раԥхьа иргыланы ииашамкәа ихы мҩаԥигалаӡом .
Аха амал арҳареи ари адунеи аҿы акариера аҟаҵареи агәаҳәара ақьырсиан идоуҳара иаԥырхагахар алшоит .
Иеремиа иписар Варух иаҳзымдыруа мзызқәак ирыхҟьаны еиҳа ихадаз иаҩижьуа далагеит .
Иегова уи иеиҳәеит : « Сара исыргылаз ықәысхуеит , еиҭасҳаз ашьаҭа ианкны иҵысхуеит — адгьыл зегьы .
Уара еиҳау уашьҭоуп .
Уаҟәыҵ » ( Иер .
[ Иер . ]
45 : 4 , 5 ) . Варух ариашара идикылеит .
Даараӡа иҟәыӷарахоит арҭ ажәақәа рхамышҭра , избанзар ицқьам ари адунеи аҵыхәтәа иаарласны иҟалоит !
Иҳаилшәыркаа ҳхатәы интересқәа ҳанрышьҭоу , Анцәа иахь азиашара аарԥшра ҳаҟәыҵыр шҳалшо .
Мексика инхо Даниель зыхьӡу аиашьа иӡбар акәын иалихша : ихатәы интересқәа ракәу , Анцәа иахь азиашара аарԥшра акәу .
Иара игәрахаҵара ицеиҩызымшоз ԥҳәысс дигарц иҭахын .
Даниель еиҭеиҳәоит : « Сара уи смс-аацҳарақәа лзысышьҭуан пионерс амаҵ аура саналагагьы .
Аха нас ахынраалара аарԥшны , аԥышәа змаз аизара аиҳабы ацхырааразы сиҳәеит .
Уи иасҳәеит Анцәа изиашареи уи аҭыԥҳа лахь исымаз ацәаныррақәеи сышрыбжьахаз .
Иара исеилиркааит Анцәа сизиашаны саанхарц сҭахызар , уи аӡӷаб лзыҩра саҟәыҵыр шакәу .
Слаӷырӡышо Анцәа акырынтә саниҳәа ашьҭахь , ус иагьыҟасҵеит .
Иаарласны амаҵзура еиҳа агәырӷьара сзаанаго иалагеит » .
Аамҭа анца , Даниель иқьырсиану аԥҳәызба бзиа ԥҳәысс дигеит , уажәы раионтә хылаԥшҩыс амаҵ иуеит .
Шәара қьырсианк агәнаҳа ӷәӷәа шыҟаиҵаз еилышәкаар , иаашәырԥшуама иара шәышизиашоу ? Игәазҭашәҵома иара аизара аиҳабацәа рҿы ацхыраара иԥшаарц ?
( Шәахәаԥш абзац 14 . )
Дышԥаанхеи Нафан Анцәеи Давиди дрызиашаны , Давид агәнаҳа ӷәӷәа аныҟаиҵа ?
Зны-зынла Анцәа иахь азиашара ауаа рахь иааҳарԥшуа азиашара ианыруеит .
Аԥааимбар Нафан Анцәеи Давиди дрызиашан .
Нафан еиликааит Давид Вирсавиа лҿы дышкалҭшьҭаныҟәаз , насгьы лхаҵа аибашьраҿы дҭахартә шыҟаиҵаз .
Давид дҿаԥиҽырц азы Иегова Нафан даниишьҭ , уи азыӡырҩра аарԥшны , гәымшәарыла иоуз адҵа наигӡеит , Давид дышизиашазгьы .
Нафан Давид аҟәыӷареи ақьиареи аарԥшны диацәажәон .
Давид иҟаиҵаз агәнаҳақәа шаҟа иӷәӷәаз иеилиркаарц , Нафан алабҿабатә ҿырԥшы ааигеит . Уи аҿырԥшаҿы иара ауаҩ беиа аӷар иуаса шимихыз атәы еиҭеиҳәеит .
Давид уи ауаҩы ӷәӷәала игәы анизыԥжәа , Нафан Давид иеиҳәоит : « Уи ауаҩы уара уоуп ! »
Давид еиликааит Иегова иҿаԥхьа агәнаҳа ӷәӷәа шыҟаиҵаз ( 2 Сам . [ 2 Сам . ] 12 : 1 — 7 , 13 ) .
Ишԥаҳалшо Иеговеи иаҳзааигәоу ауааи ҳрызиашаны аанхара ?
Зегь раԥхьа иргыланы ҳзызиашазар ҳахәҭоу анаҳаӡбо , ииашоу аӡбара адкылараҿы ақьиара ҳацхраауеит .
Иаҳҳәап , шәара еилышәкааит қьырсианк агәнаҳа шыҟаиҵаз .
Иҟалап шәара шәгәы иаанагозар иара иахь азиашара аашәырԥшыроуп ҳәа , еиҳарак уи шәҩыза ма шәҭынха иакәзар .
Аха иҟаиҵаз шәҵәахыр , Анцәа шәизиашаны шәзаанхом .
Ҳәарада , Анцәа иахь азиашара аарԥшра зегь раасҭа ихадазар ауп .
Убри аҟынтә Нафан шәиҿыԥшуа , Анцәа шәизыӡырҩла , аха убри аамҭазгьы шәашьцәа рахь ақьиара аашәырԥшла .
Игәазҭашәҵа шәҩыза , ма шәҭынха аизара аиҳабацәа рҿы ацхыраара иԥшаарц .
Уи ианаамҭоу иҟаимҵар , Анцәа иахь ишәымоу азиашара шәгәазҭанаҵар ауп иҟалаз аизара аиҳабацәа рзеиҭаҳәара .
Убас шәара иаашәырԥшуеит Анцәа иахь азиашареи шәҩыза ма шәҭынха иахь ақьиареи , избанзар аизара аиҳабацәа уи ауаҩы ҽыԥныҳәада ириашара рҽазыршәоит .
( Урыԥхьа Алевит [ Левит ] 5 : 1 ; Галаҭаа рахь 6 : 1 . )
15 , 16 .
Избан Хуси агәымшәара зиҭахыз , Анцәа дизиашаны даанхарц азы ?
Анцәа дизиашаны даанхарц азы , Хуси агәымшәара ааирԥшыр акәын .
Иара Давид изиашаз иҩыза иакәын .
Аха уи изиашара ԥышәан , Давид иԥа Авессалом израильаа аӡәырҩы иган ахь ианиаига , насгьы Иерусалими аҳреи инапахьы игарц данашьҭаз ( 2 Сам . [ 2 Сам . ] 15 : 13 ; 16 : 15 ) .
Иԥсҭазаара ихьчарц азы , Давид ақалақь аҟынтәи дыбналеит .
Иҟаиҵозеи Хуси ?
Диасуама иара Авессалом иахь , мамзаргьы зықәрахь инеихьоу аҳ дишьҭалоу ?
Анцәа иалихыз аҳ дизиашаны дшаанхо ӡбаны , Хуси Ахәшаҵлақәа рышьхаҿы Давид диԥылоит ( 2 Сам . [ 2 Сам . ] 15 : 30 , 32 ) .
Давид Хуси диҳәеит Иерусалимҟа дхынҳәырц , Авессалом иҩыза иакәушәа иҽыҟаиҵарц , насгьы Ахитофел иҟаиҵо алабжьара еилеигарц .
Иԥсҭазаара ашәарҭара иҭаргыланы , Хуси Иегова дышизиашаз ааирԥшит , аҳ дзызиҳәазгьы наигӡеит .
Давид инцәаиҳәара инақәыршәаны , Авессалом Хуси илабжьара еиҳа еиӷьишьеит , Ахитофел итәы аасҭа ( 2 Сам . [ 2 Сам . ] 15 : 31 ; 17 : 14 ) .
Избан ҳара агәымшәара заҳҭаху , Анцәа ҳизиашаны ҳаанхаларц азы ?
Агәымшәара Иегова ҳизиашаны аанхара иҳацхраауеит .
Ҳара ҳҟынтәи аӡәырҩы ус иагьыҟарҵоит , рыуацәеи , аус рыцызуеи , аиҳабырааи шрықәыӷәӷәогьы .
Иапониа инхо Таро даныхәыҷыз инаркны еснагь иҭаацәа дырзыӡырҩуан , насгьы дрызиашан .
Уи уалс идуп ҳәа акәӡам изыҟаиҵоз : иара иҭахын иҭаацәа иргәырӷьалар .
Иегова ишаҳаҭцәа ҩызцәас ианышьҭих , иҭаацәа уи даараӡа иргәамԥхеит .
Убри аҟынтә иара ицәыцәгьан аизарақәа рҭаара шиӡбаз раҳәара .
Таро еиҭеиҳәоит : « Урҭ даара ргәы ԥжәеит , насгьы дара рахь шықәсыла снарышьҭуамызт .
Сара Анцәа агәымшәареи ахачҳареи сиҭарц сиҳәон .
Аамҭа анца , сани саби рҽырыԥсахит , уажәы иааиԥмырҟьаӡакәа рбара снеилар сылшоит » .
( Уаԥхьа Ажәамаанақәа 29 : 25 . )
Иарбан хәарҭоу шәара ари астатиа ишәзаанагаз ?
Давиди , Ионафани , аԥааимбар Нафани , Хусии реиԥш , ҳаргьы Иегова ҳизиашазар , агәырӷьара ҳауеит .
Иара убас иаҳхаҳмыршҭлап Анцәа изиашамыз Авенири Авессаломи рҿырԥштәқәа .
Ҳәарада , ҳара иаҳҭахуп Давид ҳаиҿыԥшуа , гәык-ԥсык ала Анцәа ҳизиашаны ҳаанхаларц .
Ҳара ҳнаӡам аҟынтә , агхақәа ҟаҳҵалоит .
Аха ҳара иҳалшоит Анцәа иахь азиашара аарԥшра ҳаԥсҭазаараҿы зегь раԥхьаӡа ишгылоу шьақәҳарӷәӷәар .
( Абзац 7 . )
Хьыӡқәак ԥсахуп .
ҲАРХИВҚӘА РҞЫНТӘ
« Бразилиа Иҳақәиҭу имаҵ ауразы рхы иадырхәоит арупор змоу машьыназаҵәык , уи миллионҩыла ауаа ирдыруеит .
Ари „ Ахьчаратә бааш “ амашьына ауп » ( Натаньел Иуилл , 1938 шықәса ) .
1930 - ТӘИ АШЫҚӘСҚӘА рылагамҭазы Бразилиа Аҳра иазку аус хәыҷы-хәыҷла акәын ишымҩаԥысуаз .
Аха 1935 шықәсазы пионерс амаҵ зуаз хаҵеи-ԥҳәыси Натаньели Моди Иуилл асаламшәҟәы изырҩит усҟантәи аамҭазы ажәабжьҳәара аус анапхгара азҭоз Џьозеф Рутерфорд .
Асаламшәҟәаҿы дара рыцхыраара рыдыргалеит , насгьы ирҳәеит « иахьырышьҭуазаалакгьы ацара ишазхиоу » .
Занааҭла Натаньел дынџьныр-ргылаҩын , аха атәанчара дцахьан .
Иара 62 шықәса ихыҵуан .
Уи Сан-Франциско ( аштат Калифорниа , Еиду Америкатәи Аштатқәа ) иҟоу аизарақәа руак аҿы маҵзуратә напхгаҩыс дыҟан .
Уаҟа иара еиҿикаауан ажәабжьҳәара аус , насгьы абжьырдугатә аппаратура ихы иаирхәон ажәабжь бзиа рыларҵәаразы .
Иара иԥышәеи игәацԥыҳәареи зылԥхарахеит , бызшәа рацәала ицәажәо ауаа ахьынхо Бразилиа иҟоу афилиал маҵзуҩыс данарҭа .
Натаньели иԥҳәыс Моди Бразилиаҟа иааит 1936 шықәсазы , урҭ дрыцны дааит еиҭагаҩыс иҟаз Антонио Андраде зыхьӡыз апионер .
Дара иааргеит даара ихәарҭа́з аидара — 35 патефон , насгьы арупор змаз амашьына .
Уи аамҭазы адунеи ахьынӡа-наӡааӡо ауаа рхыԥхьаӡарала ахәбатәи аҭыԥ аанызкылоз атәыла Бразилиа Аҳра ажәабжьҳәаҩцәа 60 - ҩык раҟара ракәын иҟаз !
Аха арҭ иҿыцыз абжьырдугатә хархәагақәа рыбзоурала , шықәсқәак рыла дара Аҳра иазку ажәабжь миллионҩыла ауаа рызнагара рылшон .
Хаҵеи-ԥҳәыси Иуилл нхара ииасижьҭеи мызкы анҵы , раԥхьаӡа акәны Бразилиа Сан-Паулу ақалақь аҿы афилиал ажәабжьҳәаратә кампаниа зцыз аконгресс еиҿнакааит .
Амашьына иамаз арупор аҟынтә иуаҳауан иаарту ажәахә ахь ааԥхьара , иҟалап уи амашьына аԥсҟы зкыз Мод лакәызҭгьы .
Уи абзоурала ажәахә азыӡырҩра иааит 110 - ҩык ауаа !
Аконгресс апрограмма ажәабжьҳәаҩцәа ргәы шьҭнахит , насгьы ажәабжьҳәара аус еиҳаны рҽаладырхәларц ргәазҭанаҵеит .
Дара еилыркааит ажәабжьҳәаразы рхы иадырхәалар шрылшо алитература , ажәабжьҳәаразы акарточкақәа , апатефон ҭаҩрақәа англыз , авенгер , аиспан , анемец , аполиак бызшәақәа рыла , ԥыҭрак ашьҭахь апортугал бызшәалагьы .
Арупор змаз амашьына миллионҩыла Бразилиа инхо ауаа ажәабжь бзиа аилкаара ирыцхрааит
1937 шықәсазы ақалақьқәа Сан-Паулу , Рио-де - Жанеиро , насгьы Куритиба имҩаԥысыз х-конгресск ажәабжьҳәара аус акырӡа идырҭбааит .
Аконгресс ахь иааз аишьцәеи аиаҳәшьцәеи арупор змаз амашьына рыцхрааит ҩнаҭацыԥхьаӡа ажәабжь анырҳәоз .
Усҟантәи аамҭазы зынӡа иқәыԥшыз Жозе Магловски ԥыҭрак ашьҭахь иҩит ажәабжьҳәаҩцәа астенд аҿы абиблиатә публикациақәа шықәдыргылоз , насгьы заа ианырҵахьаз аацҳара аҳәонаҵы , иҟалаз аилкааразы зыҩнқәа рҟынтә идәылҵуаз ауаа ишрацәажәоз .
Аӡӡаахра мҩаԥысуан аӡиасқәа рҿы , уи азааигәара амра ицәиаланы аԥсшьаҩцәа рыԥсы ршьон .
Шаҟа илшара бзиоузеи « ицәажәо амашьына » ацхыраарала ауаа ажәабжь рылаҳәара !
Аӡӡаахра иазку ажәахә зҳәоз аиашьа Рутерфорд ибжьы арупор ӷәӷәала иҭыҩуан .
Иҟоу аинтерес змаз ауаа амашьына иадеизаланы , апортугал бызшәахьы еиҭагаз ажәахә иазыӡырҩуан .
Анаҩс аӡӡаахра анымҩаԥысуаз , аполиак бызшәала иҟаз Аҳра ашәақәа аҳәон .
Аишьцәеи аиаҳәшьцәеи бызшәа рацәала уи ашәа иацырҳәон . 1938 шықәсазы иҭыҵыз « Есышықәсатәи аҭыжьымҭа » аҿы ианын : « Уи ахҭыс иугәаланаршәон дарбанзаалак ауаҩы ихатәы бызшәала ажәабжь иаҳар анилшоз Аҩынҩажәижәаба мшы » .
Урҭ аконгрессқәа рышьҭахь есымҽыша амш зеиԥшразаалакгьы , арупор змаз амашьына аҟынтә абиблиатә ажәахәқәа уаҳауан .
Убасала ажәабжь бзиа аӡбахә раҳартә алшара роуит аӡәырҩы ауаа апаркқәа , ауаа ахьынхо араионқәа , Сан-Паулу иҟоу афабрикақәа , насгьы ааигәа ишьҭаз ақалақьқәа рҿы .
Уи амашьына абзоурала Сан-Паулу аҟынтә аҩада-мраҭашәарахь 100 километрак раҟара ахьыбжьаз иҟаз ацәеилабаара зыхьуаз ауаа ахьынхоз аҭыԥ аҿы 3 000 - ҩык ачымазцәа есымза абиблиатә ажәахәқәа рзыӡырҩра алшара рыман .
Аамҭақәак рышьҭахь уаҟа еиҿкаахеит доуҳала иӷәӷәаз аизара .
Ачымазара ӷәӷәа шрымазгьы , урҭ Аҳра ажәабжьҳәаҩцәа ацәеилабаара зыхьуаз ауаа ахьынхоз даҽа ҭыԥк аҭаара азин роуит , Абиблиа аҟынтә угәы зырҭынчуа ажәабжь уаҟа инхо ауаа рзеиҭаҳәаразы .
1938 шықәса анҵәамҭазы абжьыҭгаратә нҵамҭақәа португал бызшәала иҟалеит .
Иԥсхьоу рзы аишәа андыргылоз амш аҽны арупор змаз амашьына анышәынҭрақәа ирылсуан ажәахәқәа « Иабаҟоу иԥсхьоу ? » , « Иегова » , насгьы « Амал » ҳәа хьӡыс измаз рылаҳәо .
Урҭ ажәахәқәа ирзыӡырҩыр рылшон 40 000 - ҩык инареиҳаны игәырҩоз ауаа .
Зыԥсахы еибакны иҟаз аԥшьаҩцәа аргәамҵит абиблиатә ҵабырг убас иаартны ауаа иахьрыларҳәоз .
Дара зныкымкәа аҭыԥантәи анапхгаҩцәа ирықәыӷәӷәон , « ицәажәоз амашьына » ааныркыларц азы .
Аиаҳәшьа Иуилл илгәалашәоит аҭыԥантәи аԥшьаҩы ажәлар аҵәы шрыҵеиҵоз , амашьына иакәшаны иааныркыларц азы .
Аха уахь ақалақь ахадеи аполициеи неин , апрограмма ахы инаркны аҵыхәанӡа иазыӡырҩит .
Ақалақь ахада данцоз , абиблиатә литература даԥхьарц азы игеит .
Уи амш аҽны ажәабжьҳәара аус аԥырхагахара рылымшеит .
Аишьцәа аҿагыларақәа ишрықәшәозгьы , 1939 шықәса иазкны 1940 шықәсазтәи « Есышықәсатәи аҭыжьымҭа » аҿы ианын : « Ари иреиӷьу аамҭоуп , Ҳнапхгаҩ Ду имаҵ ауразы , насгьы ихьӡ рылаҳәаразы » .
Бразилиа имҩаԥысуаз ажәабжьҳәаратә ус аҿы « Ахьчаратә бааш амашьына » ацәырҵра акрызҵазкуа хҭысхеит .
Ари амашьына миллионҩыла ауаа Аҳра иазку ажәабжь аилкаара ирыцхрааит . 1941 шықәсазы еицырдыруаз амашьына шырҭиизгьы , шәнызқьҩыла Иегова ишаҳаҭцәа Бразилиа ахьынӡа-наӡааӡо гәыкала иҟоу ауаа ажәабжь бзиа рылаҳәара иаҿуп .
( Бразилиа иҟоу ҳархивқәа рҟынтә . )
© 2016 Watch Tower Bible and Tract Society of Pennsylvania



Бесплатно .

Хәыда-ԥсада .
Ари аҭыжьымҭа адунеизегьтәи абиблиатә рҵаратә ус иахәҭакуп , хатәгәаԥхарала иалаҵоу аԥарала иҟоуп , насгьы Иегова ишаҳаҭцәа имҩаԥыргоит .
Даҽакала иарбамзар , Ауриатә Ҩырақәа рҟынтә ацитатақәа еиҭагоуп урысшәала иҭыжьу « Иԥшьоу Аҩыра — Адунеи ҿыц аиҭага » аҟнытә , Ақьырсиантә Бырзен Ҩырақәа аагоуп аԥсышәала иҭыжьу Ауасиаҭ Ҿыц аҟнытә , Аԥсаломқәа рҟынтә ацитатақәа аагоуп аԥсышәала иҭыжьу Аԥсалҭыр аҟынтә ( ириашоуп иҿыцу аҩышьаԥҟарақәа инарықәыршәаны ) .
Егьи аиҭага : АдҾ — ацитатақәа еиҭагоуп урысшәала иҭыжьу « Иԥшьоу Аҩыра — Адунеи ҿыц аиҭага » аҟынтә
АЦӘА́ АҞЫНТӘ ИААГОУ АТЕМА | ИЗБАН ХРИСТОС ДЫЗГӘАҞЫЗ , НАСГЬЫ ДЗЫԤСЫЗ ?
Ааԥынра 33 шықәса ҳ . ҳ .
Назареттәи Иисус дкыдҵаны дшьын .
Ауаа аҿагылара ргәазҭаиҵоит ҳәа ахара идырҵеит , гәымбылџьбарала дрыпҟеит , насгьы ашьаҟа дкыдырҵеит .
Иара ӷәӷәала дгәаҟны дыԥсит .
Аха Анцәа Иисус иԥсы ҭеиҵеит , насгьы 40 мшы рышьҭахь иара ажәҩан ахь дцеит .
Ари ажәабжь Аевангелиақәа ԥшьба рҟны иануп , урҭ Ақьырсиан Бырзен Ҩырақәа ( ма Ауасиаҭ Ҿыц ) ирыхәҭакуп .
Иҟалаҵәҟьазма урҭ ахҭысқәа ?
Ари азҵаара хшыҩзышьҭрала иазнеитәуп .
Уи хыҭҳәаазар , ақьырсиантә гәрахаҵара ҵакыдоуп , насгьы џьанаҭ дгьыл аҿы наӡаӡатәи аԥсҭазааразы агәыӷра инамӡоу гәыхәтәуп ( 1 Коринфаа рахь 15 : 14 ) .
Аха урҭ ахҭысқәа ҟалаҵәҟьазар , усҟан ауаатәыҩса рҿаԥхьа , насгьы хаҭала шәара шәҿаԥхьа иаатуеит ԥхьаҟатәи зеиԥшыҟам аԥсҭазаара аиура алшара .
Ирнузеи нас Аевангелиақәа — аиаша , мамзаргьы ахыҭҳәаа ?
Аевангелиақәа амифқәеи алегендақәеи ирыҿурԥшуазар , урҭ иааџьоушьартә ииашоуп , насгьы рацәак ихадам ахәҭақәа инҭкааны ирзааҭгылоит .
Иаҳҳәап , абиблиатә текст аҿы иануп агеографиатә ҭыԥқәа рыхьӡқәа рацәаны , урҭ рҟынтә акыр лабҿаба иубар улшоит .
Аевангелиақәа рҿы иҟаҵәҟьаз ауаа рыӡбахә аҳәоит , урҭ шыҟаҵәҟьаз аҭоурыхҭҵааҩцәагьы ишьақәдырӷәӷәоит ( Лука 3 : 1 , 2 , 23 ) .
Иисус Христос иӡбахә рҳәоит актәи , насгьы аҩбатәи ашәышықәсақәа рзы инхоз ибиблиатәым авторцәа * .
Аевангелиақәа рҿы иаагоу Иисус дшыршьыз аметод усҟантәи аамҭазы Римтәи аимпериаҿы рхы иадырхәоз ашьра аметодқәа ирықәшәоит .
Уи адагьы , ахҭысқәа еилых ҟамҵакәа , мцык аламҵакәа иануп , насгьы Иисус иҵаҩцәа ԥыҭҩык рыгхақәаҵәҟьагьы арбоуп ( Матфеи 26 : 56 ; Лука 22 : 24 — 26 ; Иоанн 18 : 10 , 11 ) .
Арҭ афакторқәа зегьы ишьақәдырӷәӷәоит аевангелистцәа Христос иԥсҭазаара аҟынтә ахҭысқәа мцык аламҵакәа , насгьы ишыҟаҵәҟьаз ишанырҵаз .
Аӡәырҩы ауаа агәра ргоит Иисус дшыҟаз , насгьы дшыԥсыз , аха шьоукы иԥсы шҭалаз агәра ргаӡом .
Апостолцәаҵәҟьагьы Иисус иԥсы ҭоуп ҳәа анрарҳәа , раԥхьа агәра рымгеит ( Лука 24 : 11 ) .
Аха дареи егьырҭ аҵаҩцәеи изныкымкәа лабҿаба Иисус данырба , ирымаз агәыҩбара ыӡит .
Иаҳҳәап зны иара 500 - ҩык инареиҳаны ауаа дрызцәырҵит ( 1 Коринфаа рахь 15 : 6 ) .
Иисус иҵаҩцәа рхақәиҭреи рыԥсҭазаареи ашәарҭара иҭаргыланы иԥсҭалара атәы ауаа ирзеиҭарҳәон , дызшьызгьы уахь инарылаҵаны ( Аусқәа 4 : 1 — 3 , 10 , 19 , 20 ; 5 : 27 — 32 ) .
Иаадырԥшрызма ус еиԥш иҟоу агәымшәара иҵаҩцәа , иара иԥсы шҭалаз агәра рымгозҭгьы ?
Христос иԥсҭалара афакт абзоурала ақьырсианра ари адунеи анырра ӷәӷәа анаҭоит .
Абиблиа аҿы иану Иисус иԥсреи иԥсҭалареи ирызку ажәабжь аҭоурых аганахьала ишьақәзырӷәӷәо аҷыдарақәа зегь амоуп .
Урҭ Аевангелиақәа шәыхшыҩ азышьҭны шәрыԥхьозар , агәра жәгоит уа иаагоу ахҭысқәа ииашаҵәҟьаны ишыҟаз .
Арҭ ахҭысқәа зыҟалаз еилышәкаар , шәыгәрахаҵара еиҳагьы иӷәӷәахоит .
Уи анаҩстәи астатиа ишәеилнаркаауеит .
Иаҳҳәап , римтәи аҭоурыхҭҵааҩ Та́цит ( диит 55 шықәса раҟара ҳ . ҳ . ) иҩит « ари ахьӡ ( ақьырсианцәа ) зхылҿиааз Христос , Тибери ихаан апрокуратор Понти Пилат иоуп дызшьыз » ҳәа .
Иара убас Иисус иӡбахә рҳәоит римтәи аҭоурыхҭҵааҩ Светони ( I ашәышықәса ҳ . ҳ . ) , аиудеитәи аҭоурыхҭҵааҩ Иосиф Флави ( I ашәышықәса ҳ . ҳ . ) , насгьы Плини Аиҵбы , Вифиниа анапхгаҩы ( II ашәышықәса алагамҭа ҳ . ҳ . ) .
Христос ауаатәыҩса ириҭаз анырра ӷәӷәа уазхәыцуазар , иазыԥштәума иара и́ҟазаареи иԥсҭалареи шьақәзырӷәӷәо ибиблиатәым ахыҵхырҭақәа еиҳаны иԥшаахоит ҳәа ?
Ус акәымхаргьы ҟалоит .
Акы , Аевангелиеқәа 2 000 шықәса раҟара раԥхьа иҩын .
Уи аамҭаз иҟаз егьырҭ аҩыратә хыҵхырҭақәа маҷны иаанхеит ( 1 Пиотр 1 : 24 , 25 ) .
Ҩбагьы , Иисус иҿагылаҩцәа иаанрыжьрымызт иара дшыҟаз иазкыз аҩыратә шьақәырӷәӷәарақәа .
Матфеи иҟынтә Аевангелие аҿы иануп Иисус иаӷацәа иԥсы шҭалаз анеилыркаа , уи ажәабжь ауаа ирыламҵәарц рҽазыршәеит ҳәа ( Матфеи 28 : 11 — 15 ) .
Абар апостол Пиотр Иисус иԥсҭалара иазкны ииҳәаз : « Анцәа ахԥатәи амшазы Уи иԥсы ҭеиҵеит , диргылт , абри ашьҭахь , Анцәа игәаҳәарала ауаа рахь дцәырҵит , жәлары зегьы дырбарҭаны , дырбо-драҳауа акәымкәа , ҳарҭ , Анцәа шаҳаҭцәас иалихыз-иалиԥшааз аргамаду даҳбарҭаны .
Даныбзаха , дангыла ашьҭахь Иареи ҳареи акреицаҳфон , акреицаҳжәуан » ( Аусқәа 10 : 40 , 41 ) .
Иаа́нагома урҭ ажәақәа Иисус иԥсы шҭалаз ауаа ирцәиҵәахыр иҭахын ҳәа ?
Мап , избанзар Пиотр анаҩс иҳәеит : « Уи ҳарҭ иҳадиҵеит зыԥсы ҭоугьы , иҭамгьы рықәнага ӡбаҩыс аиура Анцәа Иара инапы ишаниҵаз ауаажәлар ирылаҳарҵәаларазы , шаҳаҭцәас ҳауразы » ( Аусқәа 10 : 42 ) .
Убри аус ауп изҿыз , насгьы уажәраанӡагьы изҿу иҵабыргу ақьырсианцәа .
АЦӘА́ АҞЫНТӘ ИААГОУ АТЕМА
« Аӡәы заҵәык ихҟьаны адунеи агәнаҳа аҭааит , агәнаҳа — аԥсра ахылҿиааит » ( Римаа рахь 5 : 12 )
Ишәҭахума шәара наӡаӡа шәынхалар ?
Еиҳараҩык ауаа « ааи » рҳәар ҟалап , аха наӡаӡа анхара ҟалашьа амам ҳәа ргәы иаанагоит .
Аӡәырҩы ирыԥхьаӡоит , аԥсра – ари аԥсҭазаара иахәҭаку , узцәымцо акоуп ҳәа .
Аха азҵаара ԥсахны ишәазҵаар : « Шәазхиоума аԥсра ? » ҳәа — ишԥаҟашәҵарыз аҭак ?
Иаабац аҭагылазаашьақәа рҿы инхо еиҳараҩык ауаа « мап » рҳәоит .
Иҳаилнаркаауазеи уи ?
Ауаа ауадаҩрақәеи арыцҳарақәеи ишрықәшәогьы аԥсра рҭахӡам .
Абиблиа иҳаилнаркаауеит ауаа ус еиԥш иҟоу агәазыҳәара рылазҵаз Анцәа шиакәу .
Уаҟа иануп : « Иара ауаа рыгәқәа ирҭеиҵеит наӡаӡа аҟазаара » ( Екклезиаст [ Экклезиаст ] 3 : 11 ) .
Аха иахьа аӡәгьы наӡаӡа дынхаӡом .
Иҟалазеи ?
Насгьы иҟаиҵазеи Анцәа аҭагылазаашьа ириашарц азы ?
Абиблиаҿы иҟоу аҭакқәа агәыӷра ҳарҭоит .
Уи адагьы , урҭ аҭакқәа Иисус игәаҟреи иԥсреи зыхҟьаз амзызқәа ирыдҳәалоуп .
Абиблиа ашәҟәы Аҟазаара ( Бытие ) раԥхьатәи х-хык рҟны иаҳәоит , Анцәа раԥхьатәи хаҵеи-ԥҳәыси Адами Евеи наӡаӡа анхара алшара шриҭаз , насгьы уи азы иҟаҵалатәу шреиҳәаз .
Абиблиаҿы иара убас иануп ауаа Анцәа ишизымӡырҩыз , уи алшарагьы шырцәыӡыз .
Ари аҭоурых имариоу абызшәала иҩуп , убри аҟынтә шьоукы уи лакәны ирыԥхьаӡоит .
Аха иҟоуп имаҷымкәа ашьақәырӷәӷәарақәа ашәҟәы Аҟазаара Аевангелиақәа реиԥш , мцра злам аҭоурыхтә нҵамҭоуп ҳәа * .
Иахылҿиаазеи Адам иааирԥшыз азымӡырҩра ?
Абиблиаҿы иануп : « Аӡәы заҵәык ихҟьаны адунеи агәнаҳа аҭааит , агәнаҳа — аԥсра ахылҿиааит , абасала , урҭ зегьы иԥсуа-ианыҵуа уааԥсырахеит , избан акәзар агәнаҳа иаҵалт » ( Римаа рахь 5 : 12 ) .
Адам Анцәа дизымӡырҩӡеит , агәнаҳа ҟаиҵеит .
Абасала иара ицәыӡит наӡаӡа анхара алшара , аҵыхәтәаны дыԥсит .
Иара ҳаихылҵит аҟынтә , ҳара иаҳҭынхеит агәнаҳа .
Уи иахҟьаны ҳачмазаҩхоит , ҳажәуеит , ҳаԥсуеит .
Ауаа зыԥсуа иазкны Абиблиа иаҳәо аилкаареи , ашьҭамҭа иазкны иҟоу иахьатәи анаукатә дыррақәеи еиқәшәоит .
Аха иҟаиҵазеи Анцәа аҭагылазаашьа ариашаразы ?
Анцәа ирхынҳәит Адам ихарала ауаа ирцәыӡыз наӡаӡа анхара алшара .
Ишԥаҟаиҵеи уи ?
Римаа рахь 6 : 23 аҿы иануп : « Избан акәзар агәнаҳарақәа рылҵшьас , шьаугас ирзыҟоу аԥсроуп » .
Уи иаа́нагоит аԥсра — ари агәнаҳа алҵшәа шакәу .
Адам агәнаҳа ҟаиҵеит , убри азы дыԥсит .
Ҳара уи ихылҵыз ҳауп , убри аҟынтә агәнаҳа ҟаҳҵоит , уи иахылҿиаауеит аԥсра .
Аха уи ҳара иаҳхарам , избанзар агәнаҳа шҳамаз ҳиит .
Анцәа абзиабара аарԥшны Иԥа Иисус Христос даҳзааишьҭит « агәнаҳарақәа » рҟынтә ҳҿихырц азы .
Ҟалашьас иамази уи ?
Иисус иԥсра иаанартуеит насыԥ змоу , инымҵәаӡо аԥсҭазаарахь амҩа
Агәнаҳареи аԥсреи инаӡаз Адам иҟынтә иҳауит , убри аҟынтә даҭахын даҽаӡәы инаӡаз ауаҩы Анцәа иахь дыԥсаанӡа аӡырҩра аарԥшны уи агәнаҳа аҟынтә ҳҿызхшаз .
Абар Абиблиа уи шҳаилнаркаауа : « Аӡә иааирԥшыз азымӡырҩра иахҟьаны , ауаа рацәа агәнаҳа иаҵалазар , даҽаӡә иҟаиҵаз аӡырҩра иабзоураны , ауаа рацәа рыгәнаҳа рхыххоит » ( Римаа рахь 5 : 19 ) .
Уи аӡырҩра аазырԥшыз « Аӡәы » Иисус иакәын .
Иара ажәҩан ааныжьны , инаӡоу уаҩны * диит , нас ҳара ҳзы дыԥсит .
Уи абзоурала ҳара иҳалшоит Анцәа иҿаԥхьа иашарыла анхара , насгьы наӡаӡатәи аԥсҭазаара аиура .
Изаҭаххазеи Иисус иԥсра ?
Илымшаӡози Зегьзымчу Анцәа Адам ихылҵыз зегьы наӡаӡа анхара алшара рыҭара ? Ҳәарада иара имоуп уи азы амч .
Ааи , аха ус ҟаиҵазҭгьы , иара еилеигон ихатә закәан агәнаҳа аԥсра шахылҿиаауа зҳәо .
Уи азакәан иуҭаххар мап зцәукыр алшо , рацәак ихадам ԥҟароуп ҳәа иԥхьаӡатәым .
Ари азакәан аилагара ииашара ашьаҭа хнарбгар алшон ( Аԥсалом 36 : 28 [ 37 : 28 , АдҾ ] ) .
Уи аҭагылазаашьаҿы Анцәа ишьақәиргылаз аиашара еилеигазҭгьы , ауаа агәра рызгомызт даҽазны ус шыҟаимҵо .
Усҟан ицәырҵыр алшон азҵаарақәа : еилихлома иара ауаа Адам ихылҵыз рҟынтә наӡаӡатәи аԥсҭазаара иаԥсоу аниӡбо ?
Рыгәра угартә иҟоума иқәыргәыӷрақәа ?
Аха Анцәа ихатә закәанқәа еилеимгеит , убри аҟынтә ҳара агәра ганы ҳаҟазар ҳалшоит иара еснагь иашарала ихы шымҩаԥигало .
Христос иԥсхҭынҵара абзоурала Анцәа ауаа ирзааиртит џьанаҭ дгьылаҿ наӡаӡатәи аԥсҭазаарахь амҩа .
Шәрызхьаԥш Иоанн 3 : 16 аҿы иану Иисус иажәақәа : « Избан акәзар Анцәа Ихшаазаҵә даиҭаратәы аԥсабара бзиа ибеит , — Иара дхазҵауа дарбанзаалакь дҭамхаразы , наӡаӡатәи аԥсҭазаара иауразы » .
Излаҳбо ала , Иисус иԥсра Анцәа ииашара мацара акәӡам иаанарԥшуа , аха еиҳагьы ихадоу , ауаҩытәыҩса рахь имоу абзиабара дуӡӡагьы ауп .
Аха дзыԥсыр акәзеи Иисус дгәаҟны ?
Хатәгәаԥхарала агәаҟрақәа ихганы Анцәа дизиашаны даанхеит , уи ала иааирԥшит аԥышәарақәа раан ауаа Анцәа изиашаны иаанхаӡом ҳәа Аҩсҭаа ииҳәаз шымцыз ( Иов [ Иов ] 2 : 4 , 5 ) .
Аҩсҭаа иажәақәа ииашоуп ҳәа угәы ианагар алшон , инаӡаз ауаа Адами Евеи агәнаҳа аҟаҵара ргәаназҭеиҵа ашьҭахь .
Аха Адам иеиԥш инаӡаз Иисус Анцәа дизиашаны даанхеит агәаҟра ӷәӷәақәа дышрықәшәазгьы ( 1 Коринфаа рахь 15 : 45 ) .
Уи ала иара иааирԥшит Адамгьы иҭаххазҭгьы Анцәа дизиашаны даанхар шилшоз .
Агәаҟрақәа ихганы Иисус ҳара аҿырԥшы ҳзынижьит ( 1 Пиотр 2 : 21 ) .
Анцәа Иԥа аӡәырҩра ахьааирԥшыз азы , Иегова ажәҩан аҿы инымҵәаӡо аԥсҭазаара ииҭеит .
Иисус иԥсҭазаара ҳахҭниҵеит .
Ус анакәха , инымҵәаӡо аԥсҭазаарахь амҩа аартуп !
Ишәҭахума шәара наӡаӡа анхара ?
Иисус иҳәеит уи азы иҟаҵалатәу : « Наӡаӡатәи ԥсҭазаарас иҟоу Уара , иаӡәу Анцәа иаша удырреи Уара Иааушьҭыз Иисус Христос идырреи рауп » ( Иоанн 17 : 3 ) .
Ари ажурнал ҭзыжьуа шәгәазҭарҵоит иҵабыргу Анцәа Иеговеи уи иԥа Иисус Христоси рыӡбахә еиҳаны аилкаара .
Шәахьынхо аҭыԥ аҿы иҟоу Иегова ишаҳаҭцәа гәахәарыла ишәыцхраауеит .
Иара убас ихәарҭо́у аинформациа шәыԥшаар шәылшоит ҳофициалтә саит аҿы .
Шәахәаԥш Иегова ишаҳаҭцәа идырхиаз аенциклопедиа « Понимание Писания » аҟны астатиа « Бытие , книга Библии » иамоу ахеиҵа « Историчность Бытия » захьӡу .
Уи шәыԥшаар шәылшоит ҳофициалтә саит аҿы .
Анцәа Иԥа иԥсҭазаара ажәҩан аҟынтә Мариа лымгәарҭахьы ианиаига , лара лцәалтәымкәа дҟалеит .
Анцәа иԥшьоу идоуҳа ихы иархәаны , Иисус Мариа лҟынтә анамӡара иҭнымхартә ҟаиҵеит ( Лука 1 : 31 , 35 ) .
Аҵыхәтәантәи аҵх анихигоз , Иисус иапостолцәа еизганы Агәаларшәара ахәылԥаз алеигалеит .
Иара иреиҳәеит : « Абри ҟашәҵала салашәгәалашәаларазы » ( Лука 22 : 19 ) .
Ари адҵа инақәыршәаны есышықәса адунеи ахьынӡа-наӡааӡо инхо Иегова ишаҳаҭцәа еизоит Христос иԥсра амш аҽны .
Иаҳхысыз ашықәс азы ари аиԥылара иаҭааит 19 862 783 - ҩык ауаа .
Ари ашықәс азы Христос иԥсра агәаларшәара ахәылԥаз мҩаԥгахоит ахаша , март 23 рзы , амра анҭашәалак ашьҭахь .
Гәык-ԥсыкала шәааҳаԥхьоит шәҭаацәеи , шәҩызцәеи шәареи абиблиатә ажәахә шәазыӡырҩырц .
Уи ажәахә аҟынтә шәара еилышәкаауеит Иисус дыԥсыр закәыз , насгьы уи иԥсра хаҭала шәара шәзы иаа́наго .
Уи хәыда-ԥсада имҩаԥысуеит , насгьы уа аԥара еизыргаӡом .
Ари аиԥылара ахьымҩаԥысуа , насгьы ианымҩаԥысуа еилышәкаар шәылшоит аҭыԥантәи Иегова ишаҳаҭцәа рҟны .
Уи иазку аинформациа шәыԥшаар шәылшоит ҳофициалтә саит аҿы .
ЕСЫШЫҚӘСА ф-миллионк инареиҳаны ауаа амҩа иқәуп Иапониа адгьылбжьахабжа Сима аҿы иҟоу иԥхьакырҭоу , аныз ахьызҳауа абнахь .
Дара уахь ицоит Аныҳәарҭа ду Исе иаҭаарц азы , ҩнызқь шықәса раҟара ҵуеит уи синтоисттә амра анцәаԥҳәыс Аматерасу-Омиками лымҵахырхәаразы ихадоу ҭыԥны иҟоижьҭеи .
Раԥхьа аҳаџьцәа ( амҵахырхәаразы иԥшьоу аҭыԥқәа ирҭаауа ) рҿи рнапи ӡәӡәаны , рҽыдрыцқьоит .
Анаҩс хаиден ( анцәаиҳәаразы азал ) аҿаԥхьа игыланы , дара ихырхәаны , рнапқәа еинҟьаны , насгьы уи анцәаԥҳәыс илыҳәаны аритуал ҟарҵоит * .
Асинтоизм иадгыло ауаа ирылшоит егьырҭ адинхаҵарақәагьы рыдкылара , насгьы шьоукы абуддистцәеи , ақьырсианцәеи , егьырҭ аконфессиақәа рхаҭарнакцәеи уи аныҳәарҭаҿы асинтоисттә ритуалқәа рынагӡара цәгьара алам ҳәа рыԥхьаӡоит .
Еицырдыруа адунеизегьтәи адинхаҵарақәа ирымоуп аныҳәарҭақәа * , урҭ миллионҩыла ауаа аҭаауеит .
Ақьырсиантә тәылақәа рҿы хыԥхьаӡара рацәала иҟоуп Иисуси , Мариеи , аԥшьацәеи ирызку ауахәамақәеи аныҳәарҭақәеи .
Ныҳәарҭақәак ыҟоуп шьоукы изларҳәо ала , абиблиатә хҭысқәа , иара убас аамҭақәак рышьҭахь « аџьашьахәқәа » ахьыҟалоз , ма адинтә ныхақәа ахьыҵәаху аҭыԥқәа рҿы .
Аӡәырҩы ауаа аныҳәарҭақәа рахь иныҟәоит , избанзар иԥшьоу аҭыԥ аҿы иҟарҵо аҳәарақәа еиҳа инаӡоит ҳәа ргәы иаанагоит .
Егьырҭ рзы аныҳәарҭа аҭаара — ари акраамҭатәи аҳаџьра ахыркәшамҭа ауп , уи ҟарҵоит гәыкала агәрахаҵара шрымоу ауаа дырбаразы .
Аҳаџьцәа Аныҳәарҭа ду Исе ( Иапониа ) , насгьы Аҳаԥы Массабель ( Лурд , Франциа ) аҟны

Инаӡаҵәҟьома анцәаиҳәарақәа иалкаау ҭыԥк аҿы иҳәазар ?
Дырзыразума Анцәа аныҳәарҭақәа рахь ҳаџьра ицо ауаа ?
Насгьы ирыхәҭоума ақьырсианцәа иԥшьоу аҭыԥқәа рҿы амҵахырхәара ?
Арҭ азҵаарақәа рҭак иҳаилнаркаауеит аныҳәарҭақәа рҿы амҵахырхәара ҳшазыҟазар ахәҭоу , насгьы иарбан мҵахырхәароу ииашаҵәҟьаны Анцәа игәаԥхара иаҵанакуа .
Иаа́нагози Иисус иажәақәа : « [ Анцәа ] иеихырхәауагьы доуҳала , иаша-ҵабыргла иеихырхәауазар ауп » ?
Иисуси самариатәи аԥҳәыси реицәажәара иаҳнарбоит Анцәа иԥшьоу аҭыԥқәа , ма аныҳәарҭақәа рҿы амҵахырхәара дшазыҟоу .
Иисус Самариа даналсуаз ақалақь Сихарь азааигәара иҟаз аҵеџь аҿы иԥсы ишьарц даангылеит .
Уаҟа иара аӡы атаразы иааиз аԥҳәыс лацәажәара далагеит .
Уи аицәажәараан аԥҳәыс дазааҭгылеит аиудеиааи асамариааи адинхаҵара аганахьала излеиԥшым азҵаара .
« Ҳабацәа абри ашьхараҿ ихырхәон , — лҳәеит лара — шәара иахьхырхәалаша аҭыԥ ахьыҟоу Иерусалим аҿы ауп ҳәа шәҳәоит » ( Иоанн 4 : 5 — 9 , 20 ) .
Аԥҳәыс зыӡбахә лҳәоз ашьха Гаризим акәын , уи Иерусалим аҟынтә аҩада 50 километра раҟара бжьан .
Уаҟа зны , асамариаа Амшаԥы еиԥш иҟаз аныҳәақәа ахьазгәарҭоз ауахәама рыман .
Аха аимакра цәырызгар алшоз аиԥшымрақәа дырзааҭымгылакәа Иисус самариатәи аԥҳәыс илеиҳәеит : « Иазхаҵа Сара исҳәауа , иаауеит убас аиԥш иҟоу аамҭа , Аб шәахьиеихырхәаша аҭыԥ ари ашьхеи Иерусалими рҿы анакәымхауа » ( Иоанн 4 : 21 ) .
Иџьоушьартә иҟан арҭ ажәақәа аиудеи иахьиҳәаз !
Избан Иерусалим иҟаз Анцәа иуахәамаҿы амҵахырхәара аангылар закәыз ?
Иисус иациҵеит : « Иҟалоит аамҭа , иагьааихьеит уи , аиаша хырхәаҩцәа ԥсылеи иашалеи Аб ианиеихырхәалаша , избан акәзар Аб убас аиԥш ала иеихырхәауа дрышьҭоуп » ( Иоанн 4 : 23 ) .
Шәышықәсала аиудеиаа Иерусалим иҟаз ауахәама ду амҵахырхәаразы ихадоу ҭыԥны ирыԥхьаӡон .
Дара шықәсыкахь хынтә уахь ицон р-Нцәа Иегова амҭа изнаргарц азы ( Ақәҵымҭа [ Исход ] 23 : 14 — 17 ) .
Аха Иисус иҳәеит зегьы аҽшаԥсахуа , насгьы « аиаша хырхәаҩцәа ԥсылеи иашалеи » Анцәа ишимҵахырхәало .
Аиудеиатәи ауахәама иҟаҵәҟьаз ргыларан , уи иалкаау агеографиатә ҭыԥ аҿы иҟан .
Адоуҳаи аиашареи материалтәым , урҭ ахсаалаҿы иалкаау ҭыԥк иадҳәалам .
Убасала Иисус иҳаилиркааит ииашаҵәҟьоу ақьырсианцәа рымҵахырхәара иалкаау ргыларак , ма ҭыԥк иаҳҳәап , ашьха Гаризим , Иерусалимтәи ауахәама , мамзаргьы иԥшьоу даҽа ҭыԥк ишадҳәаламхо .
Иисус самариатәи аԥҳәыс данлацәажәоз иҳәеит Анцәа имҵахырхәараҿы урҭ реиԥш иҟоу аԥсахрақәа рзы « аамҭа иагьааихьеит » ҳәа .
Ианбанаӡар акәыз урҭ ажәақәа ?
Урҭ наӡар акәын Моисеи изакәан ала ишьақәгылаз аиудеиатә мҵахырхәара асистема Иисус иԥсхҭынҵарала аҵыхәтәа анԥиҵәалак ( Римаа рахь 10 : 4 ) .
Аха Иисус иара убас иҳәеит уи « аамҭа , иагьааихьеит » ҳәа .
Избан ?
Избанзар Иисус Мессиа иаҳасабала далагахьан аҵаҩцәа реизгара , урҭ инарыгӡар акәын анаҩстәи адҵа : « Анцәа ддоуҳауп , Уи иеихырхәауагьы доуҳала , иаша-ҵабыргла иеихырхәауазар ауп » ( Иоанн 4 : 24 ) .
Иаанагозеи Анцәа имҵахырхәара доуҳалеи иашалеи ?
Иисус доуҳала амҵахырхәара аӡбахә аниҳәоз , иара иҳәар иҭахымызт уи мыцхәы аџьшьареи аемоциеи раарԥшра ала иалкаалатәуп ҳәа .
Иара иҳәарц иҭахын , Иԥшьоу Аҩыра аилкаара иҳацхраауа Анцәа иԥшьоу идоуҳа анапхгара иҵаҩцәа ықәныҟәалар шрыхәҭоу ( 1 Коринфаа рахь 2 : 9 — 12 ) .
Иисус араҟа зыӡбахә иҳәоз аҵабырг , — абиблиатә рҵарақәа ибзианы реилкаара ауп .
Ус анакәха , ҳамҵахырхәара Анцәа идикыларц азы , уи абиблиатә ҵарақәеи иԥшьоу адоуҳа анапхгареи иақәшәозароуп .
Убри аҟынтә амҵахырхәара ахьымҩаԥысуа аҭыԥ хадам .
Ишԥазыҟазар рыхәҭоу ақьырсианцәа аныҳәарҭақәа рахь ҳаџьра ацареи уа амҵахырхәареи ?
Иисус иажәақәа иҳаилдыркаауеит аныҳәарҭақәа , ма егьырҭ иԥшьоу аҭыԥқәа рҿы амҵахырхәара жәҩан иҟоу ҳ-Аб иҿаԥхьа ҵак шамам .
Уи адагьы Абиблиаҿы иануп амҵахырхәараҿы аныхақәа рхархәара Анцәа дшазыҟоу .
Уаҟа иануп : « Аныхақәа рымҵахырхәара шәашьҭамлан » , насгьы « Амурҭаҭ ныхақәа шәхы рцәышәыхьча » ( 1 Коринфаа рахь 10 : 14 ; 1 Иоанн 5 : 21 ) .
Убри аҟынтә иҵабыргу ақьырсианцәа аныхамҵахырхәарахь ргәазҭазҵо аҭыԥқәа рҿы Анцәа имҵахырхәаӡом .
Дара еилыркаауеит аныҳәарҭақәа ҵакыс ирымоу , убри аҟынтә урҭ аҭыԥқәа рҿы амҵахырхәара рҽацәырыхьчоит
Аха Анцәа Иажәаҿы ианӡам иалкаау аҭыԥқәа рҿы анцәаиҳәареи , аҭҵаареи , азхәыцреи ҟалаӡом ҳәа .
Ицқьоу , насгьы иаԥсоу аҭыԥ адоуҳатә зҵаарақәа реилыргареи рыҭҵаареи рзы ианаалоит .
Иара убас иԥсхьоу рзы аҳаҭгәынқәа рыргылара цәгьарас ҳәа акгьы алам .
Ус еиԥш иҟоу аҳаҭгәынқәа — иԥсыз иахь абзиабареи апатуқәҵареи злаадырԥшуа ауп .
Аха урҭ рҩызцәа аҭыԥқәа иԥшьоу ҭыԥқәаны иҳаԥхьаӡалар , насгьы асахьақәеи иԥсхьоу ауааи ҳрымҵахырхәалар , Иисус иажәақәа ҳарҿагылалоит .
Убри аҟынтә Анцәа ҳаҳәарақәа еиҳа иаҳауеит ҳәа аныҳәарҭақәа рахь ацара аҭахӡам .
Иара убас иԥшьоу аҭыԥахь ҳаџьра шәцар Анцәа дышәзыразхоит , насгьы азылԥхарақәа шәиҭоит ҳәа ахәыцра иаԥсам .
Абиблиаҿы иануп « жәҩани дгьыли Ирықәиҭу , ауаа рнапала идыргылаз аныҳәарҭақәа рҿы нхарҭас имам » ҳәа .
Уи иаанагаӡом иара иҟынӡа анаӡареи изааигәахареи ҳалшом ҳәа .
Ҳара ҳахьыҟазаалакгьы Анцәа ҳиҳәалар ҳалшоит , иара хымԥада ҳабжьы иаҳауеит , « избан акәзар Уи ҳара даҳцәыхарам » ( Аусқәа 17 : 24 — 27 ) .
Еиуеиԥшым асинтоисттә ныҳәарҭақәа рҿы имҩаԥырго аритуалқәа еиԥшымзар алшоит .
Шәахәаԥш арамка « Изакәызеи аныҳәарҭа ? » .
Аныҳәарҭа ҳәа иашьҭоуп иԥшьоуп ҳәа иԥхьаӡоу аҭыԥ .
Адинхаҵаратә ныҳәарҭақәа рҿы анцәахәқәа ирымҵахырхәоит , ма « аԥшьацәа » рахь аҳаҭырқәҵара аадырԥшуеит .
Уаҟа лассы-лассы ирҵәахуеит ареликвиақәа , агәрахаҵара змоу ауаа ргәаанагарала , урҭ аџьашьахәқәеи абарақәеи адоуҳатә дунеи аҟынтә ацәырҵрақәеи ирыдҳәалоуп .
Иахьа ныҳәарҭақәас ирыԥхьаӡоит акульттә ҩнқәа , иаҳҳәап ауахәамақәа .
Шьоукы аныҳәарҭақәа рыҩны иҟарҵоит .
Мрагылара иҟоу реиԥш мраҭашәара иҟоу атәылақәа рҿгьы аҩны иҟарҵо аныҳәарҭақәа — рацәак идуум алтарь ауп , уи аҿы акәырбан наргоит , насгьы уи аҿаԥхьа Анцәа иҳәоит .
Иԥшьоу ҭыԥны ирыԥхьаӡар алшоит еицырдыруа аиҿагылара ахьыҟаз , ма аибашьрақәеи атрагедиақәеи ирыхҟьаны иҭахаз рзы абаҟақәа ахьгылоу аҭыԥқәа .
Иара убас амашьынақәа реидыслара иахҟьаны иҭахаз ауаа рыуацәеи рҩызцәеи амҩа аҿықәаҿы абаҟақәа дыргылоит .
Урҭ абаҟақәа ауаа ргәы аладырҭынчуеит , иазнархәыцуеит , аха урҭ зыргылаз ауаа рдин хәаԥшышьеи рҵасқәеи аанарԥшуеит .
Декабр 26 , 2004 шықәсазы аҩада-мраҭашәара Суматра ( Индонезиа ) амшынҿықә ааигәара иҟоу адгьылбжьаха Симиолуе азааигәара иҟалеит адгьылҵысра 9,1 амагнитуда змаз .
Аԥшаҳәаҿы иҟаз ауаа зегь амшын ахь иԥшуан .
Аӡы ага аҟынтә ирласны анаскьара иаҿын .
Ауаа зегь аҳаракырахь иҩит « Смонг ! Смонг ! »
ҳәа иҳәҳәо́ , дара рбызшәала уи ажәа « ацунами » аа́нагоит .
Сааҭбжак ашьҭахь ацәқәырԥа дуӡӡақәа ари адгьылбжьахаҿы иҟаз аҩнқәа рыбжеиҳарак ԥыххааса иагеит .
Зегь раԥхьаӡа ацунами аҟынтә ааха зауз Симиолуе ауп .
Уаҟа инхоз 78 000 - ҩык ауаа рҟынтә 7 - ҩык роуп иҭахаз * .
Изыбзоурахазеи еиҳараҩык ауаа реиқәхара ?
Адгьылбжьахаҿы зегьы ибзианы ирдыруеит : адгьыл ӷәӷәала ихыџ-хыџзар , амшынгьы иаалырҟьаны ага аҟынтә инаскьазар , аҳаракырахь иҩтәуп , избанзар уи иаарласны аԥшаҳәахьы игьежьуеит .
Симиолуе анхацәа уаанӡа ироухьаз аԥышәа иднарҵахьан , аӡы ирласны анаскьара иалагазар — уи ацунами ааигәахара иадыргоуп .
Ауаа агәҽанызаара рыдыркылеит , убри аҟынтә еиқәхеит .
Абиблиаҿы иануп « аԥсабара аханатә уажәраанӡа иазымдыруа , иадыррангьы иҟам агәырҩа ду » ааигәахара ишаҿу ( Матфеи 24 : 21 ) .
Араҟа зыӡбахә ану ауаҩы ихҟьаны адунеи ақәӡаареи аԥсабаратә рыцҳареи ракәӡам , избанзар Анцәа игәҭакала адгьыл наӡаӡа иҟалоит ( Аԥсалом 103 : 5 [ 104 : 5 , АдҾ ] ) .
Иааираны иҟоу арыцҳара Анцәа иоуп ихацзыркуа , избанзар иара « адгьыл иаӷацәоу — иазыӷьашку » ауаа зегьы рықәхра игәы иҭоуп ( Аатра 11 : 18 ; Аԥсалом 36 : 38 [ 37 : 38 , АдҾ ] ) .
Уи ауаатәыҩса зегьы агәырӷьара рзаанагоит .

Уи адагьы иааираны иҟоу арыцҳара акгьы зхарам ауаа ықәнахӡом , ацунами , адгьылҵысрақәа , адгьылԥжәарақәа раан ишыҟалало еиԥш .
« Анцәа — дыбзиабароуп » , — аҳәоит Абиблиа , насгьы Иегова зыхьӡу абзиабара злоу уи Анцәа ҳақәиргәыӷуеит « ауаа цқьақәа адгьыл рзынхоит , наунагӡагь уаҟа аԥсҭазаара рымазаауеит » ҳәа ( 1 Иоанн 4 : 8 ; Аԥсалом 36 : 29 [ 37 : 29 , АдҾ ] ) .
Ишԥашәылшо шәара уи арыцҳара ду ахгара , насгьы ҳазқәыргәыӷу азылԥхарақәа риура ?
Уи азы знеишьак ауп иҟоу — агәҽанҵара иазыӡырҩтәуп !
Ҳара иҳаздырӡом уи арыцҳара аныҟало , избанзар Иисус иҳәеит : « Уи амши асааҭи ртәы аӡәгьы издырам , жәҩан Амаалықьцәа ракәзаргьы , уи здыруа Сара Саб заҵәык иоуп » .
Ус шакәугьы Иисус ҳгәазҭеиҵеит ҳлахҿыхзарц , насгьы еснагь ҳахиазарц ( Матфеи 24 : 36 ; 25 : 13 ) .
Абиблиа иҳаилнаркаауеит адунеи аҿы аҭагылазаашьа зеиԥшрахо , Анцәа ацәгьара аҵыхәтәа анԥиҵәо аламҭалазы .
Адгьылбжьаха Семиолуе анхацәа , иаалырҟьаны аӡы ага аҟынтә анаскьара ацунами шааигәахо шреилнаркааз еиԥш , адунеи аҿы иҟало шьаҭанкылатәи аԥсахрақәа , ҳара ҳзы идыргахоит аҵыхәтәа шааигәахо ала .
Ус еиԥш иҟоу ԥсахрақәак рыӡбахә шәаԥхьар шәылшоит ари астатиаҿы иаагоу арамкаҿы .
Ҳәарада , урҭ реиԥш иҟоу ахҭысқәеи аҭагылазаашьақәеи хаз-хазы уаанӡагьы иҟалалон .
Аха Иисус иҳәеит « абарҭқәа зегьы аныжәбалакь » ҳәа .
Ус анакәха , аҵыхәтәа ааигәахара иадыргахоит абарҭ ахҭысқәеи аҭагылазаашьақәеи зегь ааидкыланы ( Матфеи 24 : 33 ) .
Шәазхәыц , иҟалахьазма зныкыр абарҭ еиқәыԥхьаӡаз ахҭысқәа зегь ааидкыланы : 1 ) адунеи иахыҵәо аҟынӡа , 2 ) аамҭак иалагӡаны , 3 ) еиҳа-еиҳа еицәахо ?
Еилкаауп , иахьа аҵыхәтәа зынӡа ишааигәоу .
« Заа угәуҽанызҵо асистемақәа . . . уԥсҭазаара еиқәдырхоит » , — иҳәеит Еиду Америкатәи Аштатқәа анкьатәи рыпрезидент . 2004 шықәсазы иҟалаз ацунами ашьҭахь ааха зауз аҭыԥ аҿы идыргылеит угәуҽанызҵо асистема , убас еиԥш иҟоу аҭагылазаашьақәа раан ауаа ҭамхарц азы .
Анцәагьы иҽазишәеит аҵыхәтәа шааигәахо ала ауаа ргәырҽанҵара .
Абиблиаҿы заа иҳәан : « Ари Аԥсҳаратә Евангелие аӡбахә аԥсабара зегьы уазны [ жәабжь бзианы , АдҾ ] иахьыгӡахоит , ажәларқәа зегьы азышаҳаҭхаразы ; убасҟан иԥҵәоит зегьы рҵыхәтәа » ( Матфеи 24 : 14 ) .
Ҵыԥх Иегова ишаҳаҭцәа Аҳра иазку ажәабжь бзиа ауаа рылаҳәара 2 миллиард сааҭ азыркит , 240 тәылеи территориеи рҟны 700 бызшәа инареиҳаны рыла !
Ари аус акы еиԥшымкәа ишьақәнарӷәӷәоит аҵыхәтәа шааигәоу .
Иегова ишаҳаҭцәа бзиабарала , рымч иамеигӡакәа , ирласны ааигәахара иаҿу Анцәа иӡбара амш иазкны ауаа ргәырҽанырҵоит ( Матфеи 22 : 39 ) .
Шәара уи агәҽанҵара аӡбахә ахьеилышәкааз иаанарԥшуеит Анцәа бзиа шәшибо .
Анцәа « ҳара ҳахьтә аӡәгьы дҭамхандаз ҳәа дыԥшуп , дазыԥшуп зегьы аҭамзаара ианаҳәаша аамҭа » ( 2 Пиотр 3 : 9 ) .
Иақәҿышәҭуама шәара Анцәа ибзиабара , насгьы шәазыӡырҩуама уи игәҽанҵара ?
Ишәгәалашәыршәа адгьылбжьаха Симиолуе анхацәа аӡы ирласны ага аҟынтә анаскьара ишалагоз анырба , аҳаракырахь ишыҩыз ; дара аӡы аныхынҳәуа ҳәа аԥшра иаламгаӡеит .
Урҭ аамҭа рымгеит аҟынтә еиқәхеит .
Иааигәахо арыцҳара шәхыжәгарц азы , аамҭа ыҟанаҵ шәаргьы « аҳаракырахь шәыҩыр ауп » .
Ишԥаҟаҵатәу уи ?
Абар аԥааимбар Исаиа иажәақәа рыла « аҵыхәтәантәи амшқәа » рзы , даҽакала иуҳәозар ҳара ҳаамҭазы , иҟало ааԥхьара : « Шәааи , Иегова ишьхахь ҳхалап . . . .
Иара имҩақәа ҳирҵоит , нас ҳара имҩақәҵарала ҳныҟәалоит » ( Исаиа [ Исаия ] 2 : 2 , 3 ) .
Ашьхахь уанхалалак , иааукәыршаны иҟоу аҭагылазаашьа бзианы иубоит , насгьы ишәарҭадароу аҭыԥ уԥшаар улшоит .
Убас еиԥш адунеи ахьынӡа-наӡааӡо иқәынхо миллионҩыла ауаа Абиблиа ацхыраарала Анцәа имҩа анеилыркаалак , дара рыԥсҭазаара рыԥсахуеит ( 2 Тимофеи иахь 3 : 16 , 17 ) .
Дара Анцәа « имҩақәҵарала » аныҟәара иалагоит , насгьы иара иҟынтә ахьчареи аразреи роуеит .
Иақәҿышәҭуама шәара уи ааԥхьара , насгьы шәхы иашәырхәома иахьатәи иуадаҩу аамҭақәа раан Анцәа иҳадигало ацхыраара ?
Ҳшәыҳәоит , игәцаракны иҭышәҵаа арамкаҿы иаагоу « аҵыхәтәантәи амшқәа » раан ҳшынхо узырбо , абиблиатә шьақәырӷәӷәарақәа .
Шәахьынхо аҭыԥ аҿы иҟоу Иегова ишаҳаҭцәа гәахәарыла ишәыцхраауеит уаҟа иаагоу абиблиатә жәеинраалақәа шәеилыркаара , насгьы уи шәыԥсҭазаара ишадҳәалоу шәырбара .
Иара убас шәара шәызҵаарақәа рҭак шәыԥшаар шәылшоит ҳофициалтә саит аҿы .

Уаҟа иҟалаз ацунами 220 000 - ҩык ауаа ҭанархеит , насгьы уи аҭоурых аҿы зегь реиҳа ааха аазгаз акәхеит .
« Ишәаҳалашт иара убас аибашьрақәеи аибашьра аӡбахәқәеи .
Убарҭқәа рзы шәымшәаӡыӡан ; урҭ зегьы ҟалараны иҟоуп .
Аха ари макьана иҵыхәтәантәихом : Избан акәзар ажәлари ажәлари , аԥсҳареи аԥсҳареи еиҿагылашт . . .
Абарҭқәа зегьы ачымазарақәа ирылагамҭоуп » ( Матфеи 24 : 6 — 8 ) .
« Амлашьреи ачымазарақәеи . . . ҟалашт » ( Лука 21 : 11 ) .
« Шьардаҩ амц-ԥааимбарцәа гылашт , шьардаҩгьы хырхышт ; иҟало азакәандара иахҟьаны шьардаҩы рыбзиабара хьшәашәашт » ( Матфеи 24 : 11 , 12 ) .
« Иудыруазааит , аҵыхәтәантәи амшқәа ихьанҭоу аамҭақәахоит , Ауаа рхы-рыԥсы иашьҭалоит , есааира акы абаҳарҳари ҳәа идәықәлоит . . . ԥсыцқьала аҟазаара мап ацәыркуеит , аӡәы иҩызахара-изааигәахара иашьҭалом , Нышәара зқәым ракәхоит , имыцҳәацәахоит , аҽынкылара рцәыӡуеит , игәымбылџьбарахоит , аус хир , аус бзиа аҟаҵара иацәыхарахоит , — Ичарҳәацәахоит , ԥхашьара злам ракәхоит , рых беиа ирбауеит » ( 2 Тимофеи иахь 3 : 1 — 4 ) .
« Ари Аԥсҳаратә Евангелие аӡбахә аԥсабара зегьы уазны [ жәабжь бзианы , АдҾ ] иахьыгӡахоит , ажәларқәа зегьы азышаҳаҭхаразы ; убасҟан иԥҵәоит зегьы рҵыхәтәа » ( Матфеи 24 : 14 ) .
« Ижәдыруазароуп аҵыхәтәантәи амшқәа рзы ламыс-ԥхашьараҳәа змам . . . ауаа цәырҵуа ишалагауа — Урҭ абас аиԥшгьы цәырыргоит : « ианбаҟалои мшәан ҳзықәдыргәыӷыз Уи иаара ?
Зны адунеи иахыз ҳабацәа цеит , иқәҵит , иара адунеи ахаҭа ршазаахыс ишыҟац иҟоуп » ( 2 Пиотр 3 : 3 , 4 ) .
ШӘХАҾЫ иаажәг , шәара актәи ашәышықәсазы инхо ақьырсиан шәакәушәа .
Шәеизарахь абыржәоуп апостол Павел иҟынтә асаламшәҟәы анааз .
Уи асаламшәҟәы ишаԥхьо шәаназыӡырҩуа шәара игәашәҭоит Павел лассы-лассы « аԥшьа ҩырақәа » , мамзаргьы Ауриатә Ҩырақәа рҟынтә ацитатақәа шааиго ( 2 Тимофеи иахь 3 : 15 ) .
« Саԥхьандаз схаҭа иара дзыхцәажәаз ажәеинраала » , — шәгәахәуеит шәара .
Аха уи ус имариам .
Избан ?
Ҳахәаԥшып изеиԥшраз апостол Павел ихаан напылаҩырала иҟаз « аԥшьа ҩырақәа » .
Урҭ руак ари адаҟьаҿы иаагоуп .
Уи Иԥсу амшын аҿықә аҿы ирыԥшааз ашәҟәы Исаиа ацыԥҵәаха ауп .
Иаҳбозеи ҳара ?
Атекст шеибгоу апунктуациа ада !
Насгьы иахьа ҳшашьцылахьоу еиԥш акәымкәа , ахқәеи ажәеинраалақәеи рыла еихымшакәа .
Абиблиа зыҩуаз ауаа атекст ахқәеи ажәеинраалақәеи рыла еихыршаӡомызт .
Дара Анцәа иҟынтә ажәабжь шеибгаз ирыҩуан , нас ауаа уи хәҭа-хәҭала акәымкәа инеиԥынкыланы иаԥхьон .
Ус акәӡами ҳаргьы ишыҟаҳҵо бзиа иаҳбо ауаҩы иҟынтә асаламшәҟәы анҳаулак ?
Ҳара уи хәҭа-хәҭала акәымкәа ахы инаркны аҵыхәанӡа ҳаԥхьоит .
Аха ахқәеи ажәеинраалақәеи ахьыҟамыз ауадаҩрақәа цәырнагон .
Павел ацитата аликаар илшон абас еиԥш иҟаз ажәақәа рыла , иаҳҳәап « ишану аиԥш » , мамзаргьы « Исаиа абри атәы уаанӡагьы иаԥхьазгәеиҭахьан » ( Римаа рахь 3 : 10 ; 9 : 29 ) .
Урҭ ацитатақәа рыԥшаара мариамызт .
Уи азы « аԥшьа ҩырақәа » зегьы бзиаӡаны иудыруазар акәын .
Иазгәаҭатәуп , урҭ « аԥшьа ҩырақәа » Анцәа иҟынтә аацҳара заҵәык шакәмыз .
I - тәи ашәышықәса анҵәамҭазы уи 66 шәҟәы рыла ишьақәгылаз библиотека дук акәын .
Убри азоуп иахьа аӡәырҩы Абиблиа аԥхьаҩцәа зеигәырӷьо , уи ахқәеи ажәеинраалақәеи рыла иахьеихшо , уи дара ирыцхраауеит ирҭаху аинформациа ирласны аԥшаара , иаҳҳәап Павел исаламшәҟәқәа рҿы иуԥыло ацитатақәа .
Еихызшада ус анакәха , Абиблиа ахқәеи ажәеинраақәеи рыла ?
Абиблиа ахқәа рыла еихызшаз англыз ԥшьаҩы Стефан Ленгтон иоуп ҳәа иԥхьаӡоуп , иара аамҭак ашьҭахь Кентерберитәи архиепископны дҟалеит .
Уи ҟаиҵеит XIII - тәи ашәышықәса алагамҭазы , Парижтәи ауниверситет аҿы ( Франциа ) аус аниуаз .
Аҵарауаа Ленгтон иаԥхьа рҽазыршәахьан Абиблиа идуум ацыԥҵәахақәа рыла аихшара , иҟалап ацитата аагара мариахарц азы .
Шәазхәыц шаҟа имариоу ҩыра ҭыԥк аԥшаара ашәҟәы зегь аҟны акәымкәа хык аҿы уанашьҭо , иаҳҳәап 66 - хы змоу Исаиа ишәҟәы еиԥш иҟоу .
Аха Абиблиа ахқәа рыла аихшара мариамызт .
Аҵарауаа иаԥырҵеит ирацәаны еиуеиԥшым , еинымаалоз асистемақәа .
Библиак аҿы Марк иҟынтә Аевангелие 50 - хы раҟара рыла еихшан , уажәы ишҳамоу 16 - хы рыла акәымкәа .
Ленгтон ихаан , еиуеиԥшым атәылақәа рҟынтә астудентцәа Парижҟа иаауан , урҭ рхатә Библиақәа рыман .
Аха арҵаҩцәеи астудентцәеи ирызҳәомызт иарбан ҭыԥу аҩыра аҟынтә зыӡбахә рымаз .
Избан ?
Избанзар урҭ рбиблиақәа рҿы ахқәа шеихшо еиԥшымызт .
Убри аҟынтә Ленгтон еиҿикааит ахқәа реихшаразы асистема ҿыц .
« Уи аԥхьаҩцәеи ахҩылааҩцәеи ргәы иақәшәеит , — иануп Абиблиа аҭоурых атәы зҳәо ашәҟәаҿы , — насгьы ирласны Европа зегь иалаҵәеит » ( The Book — A History of the Bible ) .
Уи асистема иахьатәи Абиблиақәа реиҳарак рҿы рхы иадырхәоит .
300 шықәса раҟара анҵы XVI - тәи ашәышықәса азбжазы еицырдыруа парижтәи акьыԥхьҩы-афилолог Робер Етьиен уи аус еиҳагьы ирмариеит .
Иара хықәкыс иқәиргылеит ауаа Абиблиа аԥхьара рзырмариара .
Етьиен еиликааит уи азы номерла ишьақәгылоу ахқәеи ажәеинраалақәеи рыла зегь еицырзеиԥшу системак шаҭаху .
Аха уи асистема уаанӡагьы ицәырҵхьан .
Иаҳҳәап шәышықәсқәак раԥхьа аиудеиатә хҩылааҩцәа Ажәытә Уасиаҭ ҳәа изышьҭоу Ауриатә Ҩырақәа ахқәа рыла акәымкәа , жәеинраалала еихыршахьан .
Аха ахқәа реихшараҿ еиԥш , уигьы еицеиԥшу системак амамызт .
Етьиен азнеишьа ҿыц ихы иархәаны , Ақьырсиан Бырзен Ҩырақәа ( Ауасиаҭ Ҿыц ) рҿы ажәеинраалақәа номерла ишеит , насгьы жәеинраалала еихыршахьаз Ауриатә Ҩырақәа ирыциҵеит . 1553 шықәсазы иара ишеибгоу иҭижьит ахқәеи ажәеинраалақәеи рыла еихшаз раԥхьаӡатәи Абиблиа ( афранцыз бызшәала ) , уи иахьатәи Абиблиақәа реиҳарак рҿы рхы иадырхәо аихшара асистема иазааигәоуп .
Шьоукы уи ргәамԥхеит .
Дара ирыԥхьаӡон жәеинраалала аихшара , абиблиатә текст хаз-хазы иҟоу ҳәамҭақәаны иҟанаҵеит ҳәа .
Аха Етьиен исистема ауаа ирласны иашьцылеит , насгьы егьырҭ акьыԥхьыҩцәа рхы иадырхәо иалагеит .
Шаҟа ибзианы ирхәыцзеи — ахқәеи ажәеинраалақәеи аномерқәа рыҭара !
Абиблиатә жәеинраалақәа зегьы хаз-хазы рхатә « адрес » роуит , аԥошьҭатә индекс еиԥш .
Ҳәарада Абиблиа ахқәеи ажәеинраалақәеи рыла аихшара Анцәа идоуҳала иаԥҵам , насгьы зны-зынла уи уахьақәымгәыӷӡо аҭыԥқәа рҿы атекст еиҩнашоит .
Аха уи аихшара абзоурала имариахеит ацитата аԥшаареи алкаареи , насгьы ҳара ҳзы ихадоу жәеинраалак егьырҭ дырбара .
Уи иаҿҳарԥшыр ҳалшоит шәҟәык , ма документк аҿы игәнаҳкыларц иаҳҭаху фразак аналаҳкаауа .
Абиблиа ахқәеи ажәеинраалақәеи рыла аихшара даара иманшәалоуп , аха иухаумыршҭлароуп уа иану ахҭыс шеибгоу ухаҿы аагара , даҽакала иуҳәозар Анцәа иажәабжь шеибгоу аилкаара , шаҟа ихадоу .
Уҽаршьцылала абиблиатә жәеинраалақәа хаз-хазы акәымкәа , аконтекст аҿы аԥхьара .
Уи абзоурала « Аԥшьа ҩырақәа удыруеит , уи . . . ирҟәыӷоу , хеиқәырхара зылшо аӡә уакәны уҟанаҵоит » ( 2 Тимофеи иахь 3 : 15 ) .
Ахи ажәеинраалеи узырбо азхьарԥш алшара унаҭоит абиблиатә цыԥҵәаха аԥшаара .
Иаҳҳәап азхьарԥш « Исаиа 40 : 13 » иаанарԥшуеит уи ацыԥҵәаха шыҟоу :
а ) ашәҟәы Исаиа ,
б ) 40 - тәи ахы ,
в ) 13 - тәи ажәеинраалаҿы .
Уаҟа ҳара ҳаԥхьоит : « Изшәада Иегова идоуҳа , насгьы дарбану алабжьара иҭара зылшо ? »
Апостол Павел урҭ ажәақәа исаламшәҟәаҿы ианиҵеит , иахьа урҭ ирласны иҳаԥшаар ҳалшоит Римаа рахь 11 : 34 , насгьы 1 Коринфаа рахь 2 : 16 рҿы .
ШӘГӘЫ ИШԤААНАГО , Аџьныш — ари . . .
иумбо хаҭароума ?
ауаҩы илоу ацәгьароума ?
ауаҩы ихы иҭиҳәааз аӡә иоума ?
АБИБЛИА ИАҲӘО
Аџьныш Иисус Христос диацәажәон « иԥышәаразы » ( Матфеи 4 : 1 — 4 ) .
Убри аҟынтә Аџьныш баша ауаа рхы иҭырҳәааз , мамзаргьы баша ацәгьара иасимволу аӡә иакәӡам .
Иара — иумбо ицәгьоу хаҭароуп .
АБИБЛИА АҞЫНТӘ ЕИҬА ЕИЛАҲКААР ҲАЛШО
Раԥхьаӡа Аџьныш дмаалықьын , аха уи « иҽизнымкылт алашараҿ » ( Иоанн 8 : 44 ) .
Иара дымцҳәаҩхеит , насгьы Анцәа диҿагылеит .
Уи аҿагылараҿы Аҩсҭаа егьырҭ амаалықьцәагьы идгылеит ( Аатра 12 : 9 ) .
Аџьныш дыҟамызшәа аӡәырҩы ауаа ргәы иаанагаларц азы , рыхшыҩ ирлашәит ( 2 Коринфаа рахь 4 : 4 ) .
ШЬОУКЫ АГӘРА РГОИТ Аџьныш инырра хыҭҳәаауп ҳәа , аха даҽа шьоукы ицәгьоу адоуҳақәа рнапаҿы иҟалар ҳәа ишәаӡыӡоит .
Шәара шәгә ишԥаанаго ?
АБИБЛИА ИАҲӘО
« Адунеи зегьы Ацәгьа имчра аҵаҟа иҟоуп » ( 1 Иоанн 5 : 19 , АдҾ ) .
Аџьныш ауаатәыҩса зегь анырра ӷәӷәа риҭоит , аха хаҭала зегьы рыԥсҭазаара напхгара аиҭаӡом .
АБИБЛИА АҞЫНТӘ ЕИҬА ЕИЛАҲКААР ҲАЛШО
Аџьныш имоу анырра арҭбааразы амц ихы иаирхәоит ( 2 Коринфаа рахь 11 : 14 ) .
Ицәгьоу адоуҳақәа ауаҩы дрымҿхаркыр алшоит ( Матфеи 12 : 22 ) .
Анцәа ицхыраарала Аџьныш шәиҿагылар шәылшоит ( Иаков 4 : 7 ) .


Аҵакы
Иҟалаҵәҟьазма уи ?
3
Избан Христос дызгәаҟыз , насгьы дзыԥсыз ?
5
Ирыхәҭоума ақьырсианцәа аныҳәарҭақәа рҿы амҵахырхәара ?
8
Ари агәҽанҵара шәыԥсҭазаара еиқәнархоит !
11
Еихызшада Абиблиа ахқәеи ажәеинраалақәеи рыла ?
14
Иаҳәозеи Абиблиа ?
16
ШӘГӘЫ ИШԤААНАГО ?
Ирылшома арҭ ажәақәа шәыԥсҭазаара аиӷьтәра ?
« Анцәа Ихшаазаҵә даиҭаратәы аԥсабара бзиа ибеит » ( Иоанн 3 : 16 ) .
Ари аҭыжьымҭаҿы еилыргоуп Иисус дахьгәаҟыз , насгьы дахьԥсыз шәыԥсҭазаара ианырыр шалшо .
3 Аҿар , шәазхиоума шәара аҽӡаахра ?
8 Аҿар , ишԥашәылшо аҽӡаахра шәҽазыҟашәҵар ?
Иегова имаҵзуҩцәа даара ргәы иахәоит есышықәса 250 000 - ҩык раҟара аӡы рҽахьӡаархуа .
Урҭ рахьтә аӡәырҩы қәыԥшуп , шьоукы макьанагьы ихбыџқәоуп .
Ирыцхраазеи дара Иегова иҽизкразы аӡбара адкылара ?
Рыҽшԥазыҟарҵеи аҽӡаахра ?
Аҵаразы раԥхьатәи ҩ-статиак рҿы арҭ азҵаарақәа рҭак ҳаԥшаауеит .
13 Ишԥаҳалшо ҳқьырсиантә акзаара арӷәӷәара ?
Иегова азылԥхарақәа ҳаиҭоит , ҳҳәоу еиқәшәаны аус анеицаҳуа .
Ари астатиаҿы ҳара иҳаԥшаауеит ажәабжьҳәараҿы , аизараҿы , насгьы аҭаацәараҿы акзаара ҳамазарц иҳацхраауа ахәарҭа злоу алабжьарақәа .
18 Иегова ижәлар ԥсҭазааратә мҩала игоит
Иегова ижәлар еснагь узықәгәыӷыртә иҟоу анапхгара риҭон .
Астатиаҿы иҳаилыркаауп аҭагылазаашьақәа инарықәыршәаны Анцәа имҩақәҵарақәа рыҽшырыԥсахуаз .
Иара убас ҳара иаҳбоит Анцәа инапхгара аԥшаара ҳшашьҭоу злааҳарԥшуа .
23 Ишәылшома шәара шәеизара шәацхраар ?
26 Аԥааимбарцәа иаадырԥшуаз ахамеигӡара шәаҿыԥшла
29 Аԥхьаҩцәа рызҵаарақәа
« Дарбану шәара шәахьтә аҟәарч аргылара зҭахны , даатәаны уи аргылара заҟа агаша , имч ақәхауа иақәымхауа ҳасаб рзызымуа » ( ЛУКА 14 : 28 ) .
АШӘАҚӘА : 120 , 64
Изакәызеи доуҳала ашәра , насгьы ишԥаныԥшуаз уи Даниил ихымҩаԥгашьа ?
Ишԥеилкаатәу аҽӡаахра гәык-ԥсык ала ишуҭаху ?
Изакәызеи аҽазкра , насгьы ишԥадҳәалоу уи аҽӡаахра ?
Ари астатиеи анаҩстәи астатиеи зыҽӡаазхыр зҭаху аҿар ирызкуп
1 , 2 . а ) Ирзаазгозеи иахьа Анцәа имаҵзуҩцәа агәырӷьара ду ?
б ) Ишԥарылшо иқьырсиану аҭаацәеи аизара аиҳабацәеи аҽӡаахра иамоу аҵакы аҿар аилкаара ирыцхраар ?
« САРА агара уангараз аахижьҭеи уздыруеит , — иҳәеит аизара аиҳабы , 12 шықәса зхыҵуаз Кристофер даниацәажәоз , — сгәы иахәоит аҽӡаахра ахьуҭаху .
Аха суазҵаар ауп , изуҭаххазеи уи ашьаҿа аҟаҵара ? »
Ари аизара аиҳабы иқәиргылаз азҵаара ииашаҵәҟьаны даараӡа акраҵанакуеит .
Ҳәарада , ҳара ҳаигәырӷьоит есышықәса адунеи ахьынӡа-наӡааӡо зықьҩыла аҿарацәа аӡы рҽахьӡаархуа ( Аԥсал .
70 : 17 [ 71 : 17 , АдҾ ] ) . Убри аамҭазгьы арԥарцәеи аҭыԥҳацәеи рҭаацәа , насгьы реизара аиҳабацәа агәра ганы иҟазар ауп урҭ уи аӡбара аӡәгьы дрықәмыӷәӷәакәа , еилкааны , рхала ишрыдыркылаз .
Анцәа Иажәа иаҳнарбоит Анцәа иҽизкреи аӡы аҽӡаахреи — ари ақьырсиан дызныло амҩаҿы раԥхьатәи ашьаҿа шакәу .
Уи амҩаҿы иара изыԥшуп Анцәа изылԥхарақәа , аха иара убас Аҩсҭаа иҿагыларақәагьы дрықәшәоит ( Аԥсал . 33 : 9 [ 34 : 8 , АдҾ ] ) ; 1 Пиотр 5 : 8 ) .
Убри аҟынтә иқьырсиану аҭаацәа раамҭа иамеигӡакәа рхәыҷқәа идеилдыркаауеит Иисус ишьҭанеицәаны аҟазаара иаҵанакуа . Арԥыс иҭаацәа ма аҭыԥҳа лҭаацәа Иегова ишаҳаҭцәа ракәымзар , усҟан Анцәа иҽизкра заҟа аго аилкаараҿы ирыцхрааша аизара аиҳабацәа роуп .
( Уаԥхьа Лука 14 : 28 — 30 . )
Аргылара ибзианы ихыркәшазарц азы , иаҭахуп аплан аҟаҵара .
Убас еиԥш « аҵыхәтәанынӡа » азиашара аарԥшны Иегова имаҵ ауразы иаҭахуп ибзианы аҽазыҟаҵара ( Матф . 24 : 13 ) .
Аха ирыцхраауазеи аҿар Иегова наунагӡа имаҵ аура агәаҳәара аизырҳара ?
Шәааи еилаҳкаап .
а ) Избан Иисуси Пиотри ирҳәаз инақәыршәаны , аҽӡаахра даара изхадоу ? ( Матф . 28 : 19 , 20 ; 1 Пиотр 3 : 21 ) . б ) Иарбан зҵаарақәоу еилҳарго , насгьы излаҳахәозеи дара ?
Уара уқәыԥшзар , насгьы аҽӡаахра уазхәыцуазар , арҽхәара уаԥсоуп !
Иӡааху Иегова ишаҳаҭны аҟазаара даараӡа ҳаҭыр дууп .
Иара убас аӡы уҽӡааухыроуп , уқьырсианны уҟаларц , насгьы аиқәырхара уоурц азы ( Матф .
28 : 19 , 20 ; 1 Пиотр 3 : 21 ) . Уара Иегова иуҭо ажәа гәык-ԥсык ала инаугӡарц агәаҳәара умоуп аҟынтә , акрызҵазкуа ари ашьаҿа ибзианы уҽазыҟауҵарц уҭахуп .
Убри аҟынтә аҽӡаахра уазхиоу-уазхиаму аилкааразы , ибзиоуп анаҩстәи х-зҵаарак урызхәыцыр : 1 ) Сышәхьоума сара доуҳала иахьынӡахәҭоу , уи ашьаҿа ҟасҵарц азы ?
2 ) Исҭахыҵәҟьоума сара аҽӡаахра ?
3 ) Еилыскаауама сара Иегова иҽизкра иаа́наго ?
Шәааи арҭ азҵаарақәа еиҳа инарҭбааны еилҳаргап .
4 , 5 . а ) Избан аӡы зыҽӡаазхырц зылшо адуцәа рымацара зракәым ?
б ) Иаанагозеи доуҳала ашәра ?
Абиблиаҿы ианӡам зыҽӡаазхыр зылшо адуцәа , мамзаргьы зықәра наӡахьоу роуп ҳәа .
Ажәамаанақәа ( Притчи ) 20 : 11 аҿы иануп : « Ахәыҷгьы иусқәа рыла дудыруеит , ихымҩаԥгашьа цқьоу-ицқьаму , ииашоу-ииашаму ала » .
Ииашаҵәҟьаны ахәыҷқәагьы еилыркаауазар ауеит ииашаны ахымҩаԥгара иаанаго , насгьы рыԥсҭазаара Ҳазшаз изыркыр рылшоит .
Убри аҟынтә Иегова имаҵзуҩ қәыԥш ихымҩаԥгашьа ианыԥшуазар иахьынӡахәҭоу доуҳала дышшәхьоу , насгьы Иегова иҽизикзар , иара илшоит , уи инеиҳангьы , ихәҭоуп аӡы аҽӡаахра ( 2 Тим .
3 : 14 , 17 ) . Иаанагозеи доуҳала ашәра ?
Уахь иаҵанакуа ауаҩы қәрала иеизҳара мацара акәӡам .
Абиблиаҿы иануп доуҳала ишәхьоу ауаа « ацәгьеи-абзиеи реилкаара-реиҩдыраара иашьҭоуп , убри аҿы рыҽԥыршәоит » ҳәа ( Аур .
5 : 14 ) . Ус анакәха , доуҳала ишәхьоу ауаҩы Анцәа ииашоуп ҳәа ииԥхьаӡо идыруеит , насгьы игәаҿы идикылоит аӡбара убасҵәҟьа ахымҩаԥгара .
Убри аҟынтә уи иҩыза ақьырсиан амҩа иаша иқәырҟьара ус имариаӡам , мамзаргьы ииашаны ихы мҩаԥигаларц ҵыхәаԥҵәарада иаҳәалатәӡам .
Зыҽӡаазхырц зҭаху ахәыҷы иааигәара иҭаацәа ма егьырҭ аиҳабацәа аныҟамлогьы , Анцәа изакәанқәа дрықәныҟәалоит ҳәа ҳазыԥшызар ҳалшоит .
( Иаҿшәырԥш Филиппаа рахь 2 : 12 . )
6 , 7 . а ) Иарбан уадаҩрақәоу Даниил Вавилон даныҟаз дзықәшәаз ?
б ) Ишԥааирԥши Даниил доуҳала дышшәыз ?
Ирылшома иқәыԥшу доуҳала ишшәу аарԥшра ?
Иаҳгәалаҳаршәап Абиблиаҿы зыӡбахә ҳәоу Даниил иҿырԥшы .
Иҟалап иара данхбыџыз акәызҭгьы мчыла иҭаацәа дрымхны Вавилонҟа дытҟәаны данырга .
Иаалырҟьаны уи ацәгьеи абзиеи зынӡа даҽакала ирыхәаԥшуаз ауаа рҿы днанагеит .
Аҭагылазаашьа еиҳа изырцәгьоз Даниил ус баша итҟәаны иргаз иеиԥш иахьизыҟамыз акәын .
Иара аҳ имаҵ ауразы иалхыз арԥарцәа дыруаӡәкын ! ( Дан . [ Дан . ]
1 : 3 — 5 , 13 ) . Даниил дызқәымгәыӷуаз алшарақәа иоуит , урҭ Израиль даныҟаз ахаангьы имоур алшон .
Ихы шԥамҩаԥигеи иқәыԥшыз Даниил ?
Дыхнахма иара убла хызкуаз Вавилон аԥшӡара ?
Иҽиԥсахма иара , насгьы иаанижьма игәрахаҵара , иҿыцу аҭагылазаашьаҿы даныҟала ?
Ҟалашьа амам !
Абиблиаҿы иануп Даниил амц динхҵара иадҳәалоу изакәызалаакгьы даҟьашьыр шалимыршо игәаҿы ишиӡбаз ( Дан . [ Дан . ]
1 : 8 ) . Ҳәарада , Даниил доуҳала дышшәыз ааирԥшит !
Доуҳала ишәу иқәыԥшу ақьырсиан Аҳратә зал аҿы Иегова иҩыза иеиԥш , ашкол аҿы ари адунеи аҩыза иеиԥш ихы мҩаԥигаӡом ( Шәахәаԥш абзац 8 . )
Иаҳнарҵозеи ҳара Даниил иҿырԥшы ?
Иаҳнарҵозеи ҳара Даниил иҿырԥшы ?
Доуҳала ишәхьоу ахәыҷы иӷәӷәоу агәрахаҵара имоуп .
Уи деиԥшӡам акәша-мыкәша иҟоу инақәыршәаны зыԥшшәахәы зыԥсахуа ахамелеон .
Ус иҟоу ахәыҷы агәыҩбара илаӡам : иаҳҳәап , иара ихы мҩаԥигаӡом Аҳратә зал аҿы Иегова иҩыза иеиԥш , ашкол аҿы ари адунеи аҩыза иеиԥш .
Игәрахаҵара ԥызшәо аҭагылазаашьақәа рҿгьы иара иҟаиҵаша идыруеит , анахь-арахь ҳәа дықәхаӡом .
( Уаԥхьа Ефесаа рахь 4 : 14 , 15 . )
9 , 10 . а ) Избан аҿар ааигәа изықәшәаз аԥышәарақәа ишыриааиз иазхәыцыр зыбзиоу ?
б ) Иаанагозеи аӡы аҽӡаахра ?
Ҳәарада , ҳара зегьы ҳнаӡаӡам .
Адуцәа реиԥш , ахәыҷқәагьы зны-зынла агхақәа ҟарҵоит ( Рим .
3 : 23 ) . Аха уеизгьы , уара аӡы уҽӡааухырц уҭахызар , иуӡбама угәаҿы Иегова ииашоу инормақәа еснагь рықәныҟәара ?
Аха ишԥеилкаатәу уи ?
Ухы уазҵаа : « Иарбан қәҿиарақәоу сара Анцәа изакәанқәа рықәныҟәараҿы исымоу ? »
Иугәаларшәа ааигәа узықәшәаз аԥышәарақәа .
Иулшама уара урҭ риааира ?
Иаанарԥшуама ухымҩаԥгашьа ацәгьеи абзиеи реиҩдырааразы иаҭаху аилкаара шумоу ?
Иҟауҵозеи Аҩсҭаа идунеи аҿы Даниил ишизыҟаз еиԥш уалкааны урбо иалагар ?
Уашьҭалома уара анаҩсгьы « Анцәа игәаҳәара » аилкаара , уи иаҿагыло аҟаҵаразы акы ухнахуазаргьы ? ( Еф .
5 : 17 ) . Изаҭахузеи ас еиԥш иҟоу ахгәаҭара ?
Уи аҽӡаахра аҵакы ииашаны аилкаара иҳацхраауеит .
Аӡы уҽанӡааухуа , уара иааурԥшуеит Иегова акрызҵазкуа ажәа шиуҭаз — угәынаӡала бзиа дшубало , насгьы наӡаӡа имаҵ шууло ( Марк 12 : 30 ) .
Аӡы зыҽӡаазхыр зҭаху зегьы Иегова ирҭаз ажәа анагӡара иазхиазар ауп .
( Уаԥхьа Матфеи 5 : 33 . )
11 , 12 . а ) Зыгәра ганы иҟазар рыхәҭоузеи аӡы зыҽӡаазхыр зҭаху ?
б ) Иуцхраауазеи аҽӡаахра ииашаны ахәаԥшра ?
Абиблиаҿы заа иҳәан Иегова ижәлар , аҿаргьы уахь иналаҵаны , амаҵзура « рхатә гәаԥхарала рхы шазыркуа » ( Аԥсал . 110 : 3 , АдҾ ) .
Убри аҟынтә аҽӡаахра згәы иҭазкуа агәра ганы иҟазароуп уи дара рхатә гәаҳәара шакәу .
Уи азы ахгәаҭара аҭаххар ауеит , еиҳарак уҭаацәа Иегова ишаҳаҭцәа ракәзар , ухәыҷаахижьҭеи аҵабырг удыруазар .
Уара изныкымкәа иубахьазар ауеит аӡәырҩы аӡы рыҽшӡаархуаз , иҟалап урҭ уқәлацәа , мамзаргьы уашьцәеи уаҳәшьцәеи гәакьақәа ракәызҭгьы .
Уи ус акәзар , иухамышҭыр ахәҭоузеи ?
Ари ашьаҿа арԥарцәеи аҭыԥҳацәеи зегьы знымзар-зны изхысраны иҟоу ақьабз еиԥш иахәаԥштәым .
Ишԥеилкаатәу уара Иегова иеиԥш аҽӡаахра ииашаны ушахәаԥшуа ?
Лассы-лассы аамҭа алхны уазхәыцла , избан аҽӡаахра зхадоу .
Мзызқәак ари астатиаҿы , насгьы анаҩстәи аҿы иуԥшаауеит .
Ишԥеилкаатәу уара аҽӡаахра гәык-ԥсык ала ишуҭаху ?
Ишԥеилкаатәу уара аҽӡаахра ииашаҵәҟьаны гәык-ԥсык ала ишуҭаху ?
Иаҳҳәап , уи унцәаиҳәарақәа ирныԥшуазар ауеит .
Шаҟа лассы – лассы Анцәа уиҳәо , насгьы шаҟа хықәкыла иҟоу унцәаиҳәарақәа иаадырԥшуеит Иеговеи уареи шәеизыҟазаашьақәа шаҟа еизааигәоу ( Аԥсал .
24 : 4 [ 25 : 4 , АдҾ ] ) . Иегова лассы-лассы Иажәа ала ҳаҳәарақәа рҭак ҟаиҵоит .
Убас , Абиблиа аҭҵаара шаҟа аџьабаа адаҳбалогьы иаанарԥшуеит Иегова изааигәахареи , насгьы гәык-ԥсык ала имаҵ ауреи шаҳҭаху ( Аԥсал . 1 : 2 [ 1 : 2 , АдҾ ] ) .
Убри аҟынтә ухы уазҵаа : « Хықәкыла иҟоума сынцәаиҳәарақәа ?
Иҭысҵаауама сара иааиԥмырҟьаӡакәа Абиблиа ? »
Уҭаацәараҿы аҭаацәаратә мҵахырхәара мҩаԥыргозар , ухы алаурхәуама уи гәахәарыла ?
Арҭ азҵаарақәа рҭак уцхраауеит аҽӡаахра ииашаҵәҟьаны иуҭаху-иуҭахыму аилкаара .
Еиԥшымрас ирымоузеи аҽазкреи аҽӡаахреи ?
Џьоукы аҽазкреи аҽӡаахреи еиԥшымрас ирымоу аилкаара рцәыцәгьоуп .
Иаҳҳәап , иқәыԥшу шьоукы ирҳәо уаҳауеит Иегова рыҽшизыркыз , аха аҽӡаахра макьана ишазхиам .
Аха ииашоума ус ахәыцра ?
Ауаҩы Иегова иҽанизикуа , ажәа ииҭоит наӡаӡа имаҵ шиуло .
Аӡы иҽанӡааихуа , иара ауаа идирбоит Анцәа уи ажәа шииҭахьоу .
Убри аҟынтә аӡы уҽӡааухаанӡа , аҽазкра иаанаго ибзианы ишеилукаауа агәра ганы уҟазар ауп .
Иаанагозеи аҽазкра ?
Ажәакала , уԥсҭазаара Иегова ианизукуа , ухы мап ацәукуеит .
Уара Анцәа ажәа иуҭоит игәаԥхара анагӡара уԥсҭазаараҿы зегь раасҭа ишыхадахо ( Матф .
16 : 24 ) .
Ҳара ауаа ираҳҭо ажәа еснагь инаҳагӡар ҳҭахуп , аха Иегова иаҳҭо ажәа анагӡара еиҳагьы ихадоуп ! ( Матф .
5 : 33 ) . Нас ишԥаулшо ухы мап шацәукыз , насгьы уажәшьҭа Иегова ушитәу ааурԥшыр ? ( Рим . 14 : 8 ) .
16 , 17 . а ) Аҿырԥшы шәхы иархәаны , ухы мап ацәкра иаанаго ҳаилшәыркаа . б ) Иарбан ажәоу ауаҩы Иегова иҽанизикуа ииҭо ?
Иааҳгап аҿырԥшы : ухаҿы иааг уҩыза амашьына ҳамҭас иуиҭазшәа .
Иара амашьына адокументқәа унапы иаркны иуеиҳәоит : « Уажәшьҭа ари уара иутәуп ! »
Аха иаҳҳәап , иара иациҵоит : « Ацаԥха сара исымазаауеит , иныҟәызцалогьы уара уакәымкәа , сара сакәхоит » .
Ишԥоубарыз ари аҩыза « аҳамҭа » ?
Ихуҳәаарыз уи аҳамҭа узҭаз ауаҩы ?
Уажәшьҭа уазхәыц Иегова зҽизызкырц зыӡбаз рҟынтә дыззыԥшу . Ажәакала урҭ Иегова ус иарҳәеит : « Сыԥсҭазаара уара иусҭоит .
Шьҭа сара уара сутәуп » .
Аха иҟалозеи ауаҩы ҩ-ԥсҭазаашьак амҩаԥгара далагар , иаҳҳәап , маӡала игәрахаҵара ицеиҩызымшои иареи еиқәшәо иалагар ?
Мамзаргьы Анцәа имаҵ ауреи аизарақәа рҭаареи иԥырхагахо аусура дақәшаҳаҭхар ?
Ари иеиԥшхоит ацаԥха уара уҿы иааныжьны амашьына аӡәы ҳамҭас иҭара .
Ауаҩы Анцәа иҽанизикуа , « сыԥсҭазаара уара еиҳа иутәуп сара саасҭа , насгьы сгәаҳәара угәаԥхара ианақәымшәало , сара еснагь уара иуҭаху ауп иҟасҵало » иҳәозар иаҩызоуп .
Убри аҩыза агәазыҟашьа ауп Иисус имаз .
Уи иҳәеит : « Сара ажәҩан ахьтә сзылбааз сгәаҳәара анагӡаразы акәӡам , Сара саазышьҭыз Саб игәаҳәара анагӡаразы ауп » ( Иоанн 6 : 38 ) .
18 , 19 . а ) Ишԥаадырԥшуеи Роузи Кристофери ражәақәа иӡааху маҵзуҩны аҟазаара шҳаҭыр дуу , насгьы уи азылԥхарақәа шаанаго ?
б ) Шәышԥазыҟоу шәара аҽӡаахра ?
Еилкаауп , аӡы аҽӡаахра — ари акрызҵазкуа шьаҿоуп , уи ишабалак азнеира иашам .
Аха уи аамҭазгьы , Анцәа зҽизызкхьоу , зыҽӡаазххьоу имаҵзуҩны аҟазаара даараӡа ҳаҭыр дууп .
Иегова бзиа дызбо , насгьы аҽазкра иаанаго еилызкаауа арԥарцәеи аҭыԥҳацәеи аҽӡаахразы аамҭа ргаӡом , ирыдыркылаз аӡбара иахьхәӡом .
« Сара Иегова бзиа дызбоит , имаҵ аура еиԥш агәырӷьара сзаазго акгьы ыҟам , — лҳәоит Роуз зыхьӡу иқәыԥшу аиаҳәшьа . — Сара аҽӡаахразы исыдыскылаз аӡбара шиашоу агәра ганы сыҟан » .
Иаҳҳәар ҳалшозеи хыхь зыӡбахә ҳәаз Кристофер изкны ?
Дазхәыцызма иара ибзианы аҽӡаахразы идикылаз аӡбара ?
Иара иҽизкреи иҽӡаахреи анигәалаиршәо , агәахәара иоуеит . 17 шықәса анихыҵуаз апионертә маҵзура далагеит , уи нахыс шықәсык ашьҭахь маҵзуратә цхырааҩыс дҟалеит .
Уажәы Кристофер Вефиль амаҵ иуеит .
Иара иҳәоит : « Аҽӡаахразы исыдыскылаз аӡбара иашан .
Сыԥсҭазаара аҵакы амоуп , насгьы Иегова иорганизациеи иареи рзы аџьабаа абара сара сзы гәахәара дууп » .
Уара аҽӡаахра уазхәыцҵәҟьозар , ишԥаулшо акрызҵазкуа ари ашьаҿа аҽазыҟаҵара ?
Уи анаҩстәи астатиаҿы еилыргахоит .
« Сара уара уҭахра насыгӡар сҭахуп , иа , Анцәа ду » ( АԤСАЛ . 39 : 9 [ 40 : 8 , АдҾ ] ) .
АШӘАҚӘА : 51 , 58
Иаанагозеи акы агәра ганы аҟазаара ?
Иаанагозеи « ицқьоу ахымҩаԥгашьа » , насгьы « Анцәа иахь азиашара » аарԥшра ?
Ишԥауцхраауеи аҿыхратә ԥсхҭынҵара азхәыцра Иегова иахь аџьшьара аарԥшра ?
1 , 2 . а ) Иҳаилшәыркаа аҽӡаахра акрызҵазкуа ашьаҿа закәу . б ) Зыгәра ганы дыҟазар акәзеи ауаҩы аӡы иҽӡааихаанӡа ?
УАРА уқәыԥшзар , насгьы аҽӡаахра угәы иҭазар , уазхәыц иарбан лшароу иузаатуа . Ииашаҵәҟьаны уи даараӡа ҳаҭыр дууп .
Раԥхьатәи астатиаҿы ишҳәаз еиԥш , аҽӡаахра акрызҵазкуа шьаҿоуп .
Ауаҩы уи ашьаҿа аныҟаиҵо , Иегова ажәа шииҭаз ааирԥшуеит . Иара иҳәоит наӡаӡа имаҵ шиуло , насгьы игәаԥхара анагӡара иԥсҭазаараҿы зегь раасҭа ихадоу аҭыԥ шааннакылало .
Убри аҟнытә аҽӡаахра ахәҭоуп ианаало аҭахрақәа зегьы уанрықәшәо , гәык-ԥсыкала иануҭаху , насгьы уи ашьаҿа иаа́наго анеилукаауа .
Аха иҟаҵатәузеи , аҽӡаахра ушазхиоу агәра ганы уҟамзар ?
Мамзаргьы , иаҳҳәап , аҽӡаахра уҭахуп , аха уҭаацәа макьана маҷк уааԥшыроуп ҳәа рыԥхьаӡозар ?
Иҟалап урҭ ргәы иаанагозар раԥхьа абиблиатә принципқәа уԥсҭазаараҿы еиҳа еиӷьны ухы архәашьа уҵароуп ҳәа .
Ишыҟазаалакгьы , угәы каумыжьын .
Уи аамҭа доуҳала аизҳаразы ухы иархәала , иаарласны аҽӡаахра улшартә еиԥш .
Уажәшьҭа еилҳаргап акрызҵазкуа ари ахықәкы анагӡаразы иааурԥшуа аҽазышәара ирнырыр шакәу : 1 ) зыгәра уго , 2 ) уусқәа , 3 ) Анцәа иахь иааурԥшуа аџьшьара .
3 , 4 .
Иднарҵар рылшозеи ақәыԥшцәа Тимофеи иҿырԥшы ?
Ухы уазҵаа : « Избан сара Анцәа дыҟоуп ҳәа агәра зызго ?
Агәра сзыргозеи Абиблиа Анцәа Иажәа шакәу ?
Избан Анцәа игәаԥхашәатә нормақәа рыла анхара еиҳа еиӷьуп , ари адунеи аҿы имҩаԥырго аԥсҭазаара аасҭа ҳәа зысыԥхьаӡо ? »
Арҭ азҵаарақәа алак-ҩакра узцәырыргарц азы акәӡам изықәыргылатәу .
Урҭ уцхраауеит апостол Павел « гәыбылрала , разрала , здаҟам Анцәа игәаҳәарала шәыҽԥышәшәала , уи аилкаара шәашьҭаз » ҳәа иҟаиҵаз алабжьара ақәныҟәара ( Рим .
12 : 2 ) . Аха избан ажәытәтәи Рим инхоз ақьырсианцәа гәыкала ирыдыркылахьаз иашьҭазар закәыз ?
Еилҳаргап Абиблиа аҟынтәи аҿырԥшы .
Тимофеи Иԥшьоу Аҩыра ибзианы идыруан .
Анцәа Иажәа иану аҵабыргқәа иани иандуи даныхәыҷыз аахыс идырҵон .
Аха Павел Тимофеи игәазҭеиҵон : « Иуҵахьоу , насгьы зыгәра угаз аҿы анаҩсгьы уҟаз » ( 2 Тим .
3 : 14 , 15 , АдҾ ) . Библиатә еилыркаагак иану инақәыршәаны , ажәытә бырзен бызшәаҿы ажәақәа « агәра ганы » иаадырԥшуеит « ак шиашаҵәҟьоу агәра ганы ушыҟоу » .
Тимофеи аҵабырг гәык-ԥсык ала идикылеит .
Уи иани иандуи иахьиарҳәоз азы акәӡам дқьырсианны дзыҟалаз .
Иара ихаҭа зыгәра игаз , насгьы дзызхәыцуаз хеиҵон .
( Уаԥхьа Римаа рахь 12 : 1 * . )
5 , 6 .
Избан изхадоу уаныхәыҷу инаркны ухшыҩ азышьҭра аҵара ?
Иаҳҳәар ҳалшозеи уара узы ?
Иҟалап уара Абиблиа иану удыруеижьҭеи акыр ҵуазар .
Ус акәзар , уазхәыц уи агәра агара иаԥсоуп ҳәа зуԥхьаӡо .
Ус ҟауҵар , угәрагара еиҳагьы иӷәӷәахоит .
Усҟан уқәлацәеи , ари адунеи ахәаԥшышьеи , ухатә гәаҳәарақәеи амҩа иаша уқәырҟьара рылшом .
Ухәыҷаахижьҭеи ухшыҩ азышьҭра уҵазар , уи уқәлацәа рызҵаарақәа ишахәҭоу рҭак аҟаҵара иуцхраауеит .
Уара иуазҵаар ауеит : « Избан Анцәа дшыҟоу абас агәра зуго ?
Анцәа бзиа ҳаибозар , избан ацәгьара зиаҩижьуа ?
Излаилшози Анцәа еснагь аҟазаара ? »
Уҽазыҟаҵаны уаныҟоу , абас еиԥш иҟоу азҵаарақәа угәрахаҵара дырԥсыҽӡом .
Урҭ ухатә ҭҵаара еиҳа инарҭбааны амҩаԥгара угәазҭарҵоит .
7 — 9 .
Иаҳзеиҭашәҳәа аҟәша « Мои убеждения » аҟынтәи онлаин-аматериалқәа шәыгәрагара арӷәӷәара ишацхраауа .
Инарҵауланы ухатә ҭҵаара мҩаԥугалар , усҟан иулшоит узҵаарақәа рҭак уԥшаар , иузцәырҵуа алак-ҩакрақәа уриааир , насгьы угәрахаҵара урӷәӷәар ( Аус .
17 : 11 ) . Уи азы ҳара иаҭаху зегь ҳамоуп .
Аӡәырҩы иргәаԥхоит аброшиура « У истоков жизни .
Пять вопросов , которые требуют ответа » , насгьы ашәҟәы « Существует ли заботливый Творец ? » .
Иара убас арԥарцәеи аҭыԥҳацәеи аӡәырҩы ҳофициалтә саит аҿы иҭырго аусуратә тетрадқәа рхарҭәаара бзиа ирбоит ( агәылаҵа БИБЛЕЙСКИЕ УЧЕНИЯ > ПОДРОСТКИ , аҟәша « Мои убеждения » ) .
Арҭ атетрадқәа абиблиатә темақәа ирызкуп , урҭ анҭуҵаауа , угәрахаҵара урӷәӷәоит .
Уара Абиблиа иану удыруеит аҟынтә , аусуратә тетрад аҿы иаагоу зҵаарақәак рҭак аҟаҵара уцәыцәгьахом .
Аха агәра ганы уҟоума урҭ аҭакқәа шиашоу ?
Аусуратә тетрадқәа угәазҭарҵоит иаагоу абиблиатә жәеинраалақәа рызхәыцра , насгьы угәаанагарақәа ранҵара .
Ари аматериал Абиблиа ухы иархәаны зыгәра уго егьырҭ рзеиҭаҳәара улшартә уазыҟанаҵоит .
Аҟәша « Мои убеждения » иқәыԥшу аӡәырҩы рыгәрагара арӷәӷәара ирыцхрааит .
Уара асаит аҭалара улшозар , изҭумҵаари ари аҟәша ухатә ҭҵаара анымҩаԥуго ?
Аҽӡаахра угәы ианҭоу , даара ихадоуп угәрагара арӷәӷәара .
Иаҳәшьак илҳәеит : « Аӡы сыҽӡаасхаанӡа сара Абиблиа ҭысҵаауан , уи сыцхрааит ари ииашаҵәҟьоу адинхаҵара шакәу агәра агара .
Есыҽны сара сыгәрагара еиҳа иӷәӷәахоит » .
Избан зыҽӡаазххьоу ақьырсиан иусқәеи зыгәра игои еиқәшәалар ауп ҳәа зыԥхьаӡоу ?
Иаков 2 : 17 аҿы иануп : « Убас ауп агәрахаҵарагьы шыҟоу , уи усла ианышьақәырӷәӷәам — иԥсуп » .
Уара угәрахаҵара ӷәӷәазар , ҳәарада , уи уусқәа ирныԥшуеит .
Иарбан усқәоу зыӡбахә ҳәоу ?
Абиблиаҿы « ицқьоу ахымҩаԥгашьеи Анцәа иахь азиашареи » ртәы ануп .
( Уаԥхьа 2 Пиотр 3 : 11 * . )
Иҳаилшәыркаа « ицқьоу ахымҩаԥгашьа » иаа́наго .
Ҳхымҩаԥгашьа цқьазарц азы , агәаԥхашәатә цқьара хьчалатәуп .
Иаҳҳәар ҳалшозеи уара узы ?
Уазхәыц аҵыхәтәантәи шықәсыбжак рыҩныҵҟа еихьӡарас иҟауҵаз .
Иубаратәы иҟоума « ацәгьеи-абзиеи реилкаара-реиҩдыраара » шуҵаз ? ( Аур .
5 : 14 ) . Иарбан ҭагылазаашьақәоу аԥышәара аиааира , мамзаргьы уқәлацәа рықәыӷәӷәара аҿагылара ахьулшаз ?
Иаанарԥшуама ашкол аҿы ухымҩаԥгашьа Анцәа дышхауҵо ?
Уазхиоума уара уқәлацәа рҿаԥхьа зыгәра уго ахьчара , мамзаргьы иухымыччарц азы егьырҭ зегьы уреиԥшзарц еиӷьушьоу ? ( 1 Пиотр 4 : 3 , 4 ) .
Ҳәарада , ҳара зегьы ҳнаӡаӡам .
Акыр шықәса рыҩныҵҟа Иегова имаҵ зуагьы егьырҭ рҿаԥхьа рыгәрахаҵара ахьчара анырзымариам ыҟоуп .
Аха Иегова зҽизызкыз ауаҩы иара ишаҳаҭны аҟазаара ҳаҭыр дуны иԥхьаӡоит , уи ихымҩаԥгашьа ианыруеит .
Иабааԥшуеи « Анцәа иахь азиашара » , насгьы иарбан гәазыҟашьоу иумазар акәу ?
Иабааԥшуеи « Анцәа иахь азиашара » ?
Иаҳҳәап , аизара иадҳәалоу ҳусқәа рҿы , уахь иаҵанакуеит урҭ рҭаареи ажәабжьҳәара аҽалархәреи .
Иара убас Иегова ҳашизиашоу аадырԥшуеит анцәаиҳәареи ахатә ҭҵаареи реиԥш иҟоу егьырҭ ирымбо адоуҳатә усқәа .
Иегова зҽизызкыз ауаҩы изы урҭ аусқәа рынагӡара уадаҩӡам .
Иара аҳ Давид имаз ацәаныррақәа ицеиҩишоит : « Сара уара уҭахра насыгӡар сҭахуп , иа , Анцәа ду » ( Аԥсал . 39 : 9 [ 40 : 8 , АдҾ ] ) .
13 , 14 .
Иаҳзеиҭаҳәа Анцәа иахь азиашара аарԥшра иуцхраар алшо асхема атәы .
Иарбан хәарҭоу уи арԥарцәеи аҭыԥҳацәеи шьоукы ирзаанагаз ?
Уара иулшоит ахықәкқәа рықәыргылара ашәҟәы « Ответы на твои вопросы » II атом , адаҟьақәа 308 — 309 рҿы иаагоу аусуратә схемақәа рыцхыраарала .
Уа иулшоит абарҭ азҵаарақәа рҭак ануҵар : шаҟа хықәкыла иҟоузеи унцәаиҳәарақәа ?
Иаадырԥшуама урҭ Иегова иахь иумоу абзиабара шаҟа иӷәӷәоу ?
Иалухуазеи уара ахатә ҭҵааразы ?
Ухы алаурхәуама амаҵзура , уҭаацәа ус ҟарымҵозаргьы ?
Ари аусуратә схемаҿы анцәаиҳәарақәеи , ахатә ҭҵаареи , ажәабжьҳәареи рганахь ала иумоу ахықәкқәа ануҵар ахьулшо аҭыԥ ыҟоуп .
Аҽӡаахра иазхәыцуа арԥарцәеи аҭыԥҳацәеи аӡәырҩы ари аусуратә схема даара ирыцхрааит .
Абар Тилда зыхьӡу иқәыԥшу аиаҳәшьа илҳәо : « Ари асхема схы иархәаны сара ахықәкқәа ықәсыргылеит .
Хәыҷы-хәыҷла урҭ насыгӡеит , анаҩс шықәсык ашьҭахь аҽӡаахра сазхиан » .

Патрик зыхьӡу аиашьа қәыԥш иҳәоит : « Сара схықәкқәа уеизгьы издыруан , аха ақьаад аҿы иананысҵа , уи сгәазҭанаҵеит иҵегьы аџьабаа абара , урҭ насыгӡарц азы » .
Иуулома уара Иегова имаҵ , уҭаацәа ус ҟарымҵозаргьы ?
( Шәахәаԥш абзац 15 . )
Избан аҽазкра ауаҩы ихала идикыло аӡбара акәзар захәҭоу ?
« Иуулома уара Иегова имаҵ , уҭаацәа ма уҩызцәа аҟәыҵыргьы ? » — ари азҵаара аусуратә схемаҿы иҟоу зегь раасҭа ихадоу азҵаарақәа ируакуп .
Иухоумыршҭлан , Иегова зҽизызкыз , зыҽӡаазхыз имаҵзуҩы иеиԥш , уара ухаҭа аҭак иуҭалоит .
Анцәа имаҵ уулоу-иумулоу уара уоуп изыӡбо , уҭаацәа ма даҽа шьоук ракәымкәа .
Ицқьоу ухымҩаԥгашьеи Анцәа иахь иааурԥшуа азиашареи иаадырԥшуеит аҵабырг ԥсҭазааратә мҩаны ишалухыз , насгьы иаарласны уҽӡааухырц азы ухы аус шадууло .
16 , 17 . а ) Игәазҭазҵар акәзеи ауаҩы ақьырсианхара ?
б ) Иаанагозеи аҿыхразы аџьшьара аарԥшра ?
Иҳаилыркаа аҿырԥшы ухы иархәаны .
Моисеи изакәан-дырҩык зны Иисус диазҵааит : « Иарбан ԥҟароу азакәан аҿы иреиҳау ? »
Иисус аҭак ҟаиҵеит : « Бзиа дба Иҳақәиҭу Унцәа — угәы наӡала , уԥсы наӡала , удырра наӡала » ( Матф .
22 : 35 — 37 ) . Убас Иисус иааирԥшит ақьырсиан иусқәа зегьы , аҽӡаахрагьы уахь иналаҵаны , игәазҭазҵо Иегова иахь имоу абзиабара шакәу .
Ишԥаулшо Анцәа иахь иумоу абзиабара арӷәӷәара ?
Зегь раасҭа иуцхраауа Иегова иҳаиҭаз аҳамҭа ду , Христос иҿыхратә ԥсхҭынҵара , азхәыцра ауп .
( Урыԥхьа 2 Коринфаа рахь 5 : 14 , 15 ; 1 Иоанн 4 : 9 , 19 . )
Аҿыхра , насгьы уи уара узы иаа́наго азхәыцра Иегова еиҳа аџьшьара иҭара иуцхраауеит .
Иааҳгап аҿырԥштәы .
Иаҳҳәап , уара аӡааҟәрылара уалагеит , аха аӡәы уеиқәирхеит .
Ухы шԥамҩаԥугарыз ?
Баша аҩныҟа уцаны , умаҭәа ааԥсахны , анаҩс иҟалаз зегьы ухашҭрызма ?
Ҳәарада , мап !
Уи ауаҩы уԥсҭазаара еиқәирхеит !
Уажәшьҭа иара иҿы узҵымӡаауа ауал уқәуп .
Аха Иеговеи Иисуси рҿы иҳақәу еиҳагьы еиҳауп .
Аҿыхра акәмызҭгьы , ҳара зегьы агәнаҳаи аԥсреи рҟынтәи аиқәырхара ҳауамызт .
Аха аҿыхратә ԥсхҭынҵара абзоурала ҳара џьанаҭ дгьыл аҿы наӡаӡа анхара агәыӷра ссир ҳамоуп !
18 , 19 . а ) Избан Иегова уԥсҭазаара изкра ацәшәара захәҭам ?
б ) Ишԥалшо Иегова имаҵ аура уԥсҭазаара еиӷьнатәыр ?
Иааурԥшуама уара аџьшьара Иегова иузыҟаиҵаз азы ?
Ус акәзар , ииашахон уԥсҭазаара изукыр , насгьы уҽӡааухыр .
Иухоумыршҭын , ауаҩы Иегова иҽанизикуа , игәаԥхара наӡаӡа ишынаигӡало ажәа ииҭоит , иарбан уадаҩроу иԥсҭазаараҿы дзықәшәозаалакгьы .
Аха иахәҭоума уи аӡбара иадҳәалоу аҭакԥхықәра ацәшәара ?
Мап !
Иухоумыршҭлан Иегова уара узы абзиа мацара ауп ииҭаху , насгьы « гәык-ԥсыкала иԥшаара зҭаху ракәзар , урҭ зегьы Иара џьшьара риҭоит » ( Аур . 11 : 6 ) .
Иегова уҽизукыр , аӡы уҽӡааухыр , уԥсҭазаара еиӷьутәуеит . 24 шықәса зхыҵуа иашьак даныхәыҷыз аӡы иҽӡааихит .
Иара иҳәоит : « Ԥыҭрак ашьҭахь сыҽӡаасхызҭгьы , ҳәарада уи ашьаҿа ҵакыс иамаз еиҳагьы еиӷьны еилыскаар сылшон .
Аха Иегова сҽизыскырц исыдыскылаз аӡбара ари адунеи анырра аҟынтә сахьчон » .
Шаҟа диеиԥшми Иегова Аҩсҭаа !
Аҩсҭаа уара дузхәыцӡом , насгьы ихатәы интересқәа рҿы ихы уаирхәаларц иҭахуп .
Уи наӡаӡатәи аҳамҭа уиҭаӡом .
Иара агәыӷра ҳәа акгьы имам .
Илшома ихаҭа имам уара иуиҭар ?
Иара илшо аԥеиԥш цәгьа уҭара ауп , избанзар уи ауп изыԥшу ! ( Аат . 20 : 10 ) .
Ирыцхраауазеи аҿар Иегова иҽизкреи аҽӡаахреи рзы иқәдыргылаз ахықәкы анагӡара анаҩсгьы аҽазышәара ?
( Шәахәаԥш иара убас арамка « Доуҳала уеизҳарц азы ацхыраара » . )
Ҳәарада , Иегова иҽизкра — ари зегь раасҭа еиӷьу ӡбароуп .
Уазхиоума уи уара ?
Ааи акәзар , аамҭа умган .
Аха маҷк аамҭа уҭахызар , ари астатиаҿы иаагаз алабжьарақәа ухы иархәа , насгьы уи ахықәкы анагӡара анаҩсгьы уҽазышәала .
Павел филиппаа ирзиҩуан : « Шәааи , иахьазы иаадыруа , иаҳзаатхьоу аԥҟарақәа рыла ҳаԥсҭазаара еиҿаҳкаап » ( Флп . 3 : 16 ) .
Ари алабжьара уқәныҟәар , иаарласны иуҭаххоит Иегова уԥсҭазаара изкреи аӡы аҽӡаахреи .
Римаа рахь 12 : 1 ( АдҾ ) : « Убри аҟынтә , сашьцәа , сшәыҳәоит , Анцәа игәрыцҳашьарала : шәцәеижь зыԥсы ҭоу , иԥшьоу , Анцәа игәы иахәо кәырбанс иҟашәҵа , иԥшьоу амаҵзура шәыхшыҩ азышьҭны инашәыгӡаларц азы » .
2 Пиотр 3 : 11 ( АдҾ ) : « Убри зегьы убас еилаҳауеит аҟынтә , ицқьоу ахымҩаԥгашьеи Анцәа иахь азиашареи рҿы шәыҟазар шԥашәыхәҭоу » .
« Молитва .
Что можно улучшить ? »
( ноиабр , 2008 шықәса )
« Как справиться с потерей близкого человека » ( ba809 - U )
« Как воспитать ребенка ответственным человеком » ( ba815 - U )
« Что необходимо знать о социальных сетях ? »
( ba819 - U )
« Сводные семьи : счастье возможно » ( ba821 - U )

АТОМ I
« Как найти радость в служении Богу ? »
( ахы 38 )
« Почему я боюсь говорить в школе о своей вере ? »
( ахы 17 )
АТОМ II
« Зачем жить по нормам Библии ? »
( ахы 34 )
« Как стать другом Бога ? »
( ахы 35 )
« Следует ли мне креститься ? »
( ахы 37 )
Анцәа ижәлар доуҳала итҟәан II ашәышықәсазы ҳ . ҳ . , насгьы уи аҟынтә ахақәиҭра роуит 1919 шықәсазы .
Избан ари аилкаара ариашара заҭаххаз ?
Ашьақәырӷәӷәарақәа зегьы иаадырԥшуеит Анцәа ижәлар адоуҳатә тҟәара аҟынтәи 1919 шықәсазы рхы ишақәиҭхаз , усҟан Анцәа идоуҳала иалхыз рыла ақьырсиантә еизара шьақәыргылан .
Шәазхәыц : 1914 шықәсазы ажәҩан аҿы Анцәа Иаҳра анышьақәыргылаз инаркны Анцәа ижәлар ашықәсқәа рыҩныҵҟа иԥышәан , насгьы ирыцқьан ( Мал . [ Мал . ] 3 : 1 — 4 ) * .
Анаҩс , 1919 шықәсазы Иисус игәрагоу , иҟәышу атәы далихит , иԥшьоу Анцәа ижәлар дреиҷаҳаларц , насгьы ианаамҭоу адоуҳатә фатәы риҭаларц азы ( Матф .
24 : 45 — 47 ) . Убри ашықәс азоуп Анцәа ижәлар ириҭаз адоуҳатә мазарақәа рахь ахынҳәра ианалага , усҟан ауп исимволтәу Вавилон Ду атҟәара аҟынтәигьы рхы ианақәиҭха ( Аат . 18 : 4 ) .
Аха ианбаҭашәеи Анцәа ижәлар атҟәара ?
Ашықәсқәа рыҩныҵҟа ҳпубликациақәа рҿы иҳаилыркаан Анцәа ижәлар 1918 шықәсазы атҟәара иҭашәеит , насгьы аамҭа кьаҿк иалагӡаны Вавилон Ду амчра аҵаҟа иҟалеит ҳәа .
Иаҳҳәап , март 15 , 1992 шықәсазы иҭыҵыз « Сторожевая башня » аҿы иҳәан ажәытәан Анцәа ижәлар аамҭа кьаҿк иалагӡаны вавилонтәи атҟәара ишҭашәаз еиԥш , 1918 шықәсазы Иегова имаҵзуҩцәа Вавилон Ду атҟәара иҭашәеит ҳәа .
Аха еиҳа инарҵауланы ари азҵаара аҭҵаара иаанарԥшит Анцәа ижәлар адоуҳатә тҟәара ишҭашәаз 1918 шықәса ҟалаанӡа акыр шықәса раԥхьа .
Ҿырԥшыс иааҳгап Иезекииль ( Иезекииль ) 37 : 1 — 14 иану аԥааимбаражәа .
Уа иҳәан Анцәа ижәлар тҟәаны ишыргоз , насгьы рхы ишақәиҭыртәуаз .
Абараҿы Иезекииль абаҩқәа рацәаны иахькаԥсаз акаршәраҿы днанагеит .
Иегова иеилиркаауеит урҭ абаҩқәа « Израиль аҩны зегь » шаанарԥшуа .
Аиҭашьақәыргылара иазку аҵыхәтәанынӡа ари аԥааимбаражәа « Анцәа дызмоу-дхазҵо Израильаа » рҿы инаӡоит ( Гал . 6 : 16 ; Аус . 3 : 21 ) .
Анаҩс Иезекииль абаҩқәа рыԥсы шҭало , насгьы ар ду шышьақәдыргылаз ибеит .
Шаҟа ибзианы иаанарԥшуазеи ари 1919 шықәсазы ихыркәшаз Анцәа ижәлар реиҭашьақәыргылара !
Аха иҳанаҳәозеи уи адоуҳатә тҟәара аамҭа иазкны ?
Актәи , иазгәашәҭ абаҩқәа « даара иҩан » ҳәа шрызҳәаз ( Иез . [ Иез . ]
37 : 2 , 11 ) . Ус анакәха , арҭ абаҩқәа зтәыз ԥсижьҭеи даара акыр ҵуан . Аҩбатәи , аиҭашьақәыргылара иаразнак акәӡам ишыҟалаз , хәыҷы-хәыҷла ауп .
Раԥхьа бжьык геит , анаҩс уи абжьы еиҳагьы ицәгьахеит .
Уи ашьҭахь « абаҩқәа еидыло иалагеит , абаҩи абаҩи » .
Анаҩс урҭ « адашқәа рылалеит , ацәеижь рықәлеит » , « ацәа рхалеит » .
Уи ашьҭахь аԥсцәа « аԥсы рхалан , рыԥсы ҭалеит , насгьы ршьапы иқәгылеит » .
Аҵыхәтәаны Иегова зыԥсы ҭалаз ауаа рыдгьыл аҿы инирхеит .
Уи зегьы аамҭа аҭахын ( Иез . [ Иез . ]
37 : 7 — 10 , 14 ) . Ажәытәан израильаа акыр шықәса атҟәара иҭан .
Раԥхьа 740 шықәса ҳ . ҟ . жәа-еимшьҭрак рыла ишьақәгылаз аҩадатәи аҳра еилаҳаит , уахь иаҵанакуаз аӡәырҩы мчыла иахыргеит .
Анаҩс , 607 шықәса ҳ . ҟ .
Иерусалим анықәгаз , аладатәи аҳра Иуда инхоз тҟәаны иргеит . 537 шықәса ҳ . ҟ . ауп ауриацәа рҟынтә инхаз атҟәара аҟынтәи рхы ианақәиҭыртә , насгьы Иерусалимтәи аныҳәарҭеи ицқьоу амҵахырхәареи реиҭашьақәыргыларазы рыдгьыл гәакьахь ианыхынҳәыз .
Абарҭ зегьы иҳаилдыркаауеит Анцәа ижәлар адоуҳатә тҟәараҿы ианыҟаз 1918 шықәса инаркны 1919 шықәсанӡа ицоз апериод аасҭа акырӡа ишеиҳаз .
Уи аамҭа адаҳкылар ҳалшоит Иисус иажәамаанаҿы исимволтәу амыркаџьы , насгьы ачарыц иеиԥшыз « Аԥсҳара аԥацәа » ианеицеизҳауаз аамҭа ( Матф .
13 : 36 — 43 ) . Усҟан амцқьырсианцәа раасҭа Анцәа изиашаз имаҵзуҩцәа акырӡа еиҵан .
Иаҳҳәар ҳалшоит ақьырсиантә еизара Вавилон Ду итҟәаны иаман ҳәа .
Убасала , атҟәара апериод II ашәышықәса ҳ . ҳ . шыҟаз иалагеит , насгьы аҵыхәтәантәи аамҭақәа рзы адоуҳатә ныҳәарҭа рыцқьахаанӡа иҟан ( Аус . 20 : 29 , 30 ; 2 Фес .
2 : 3 , 6 ; 1 Иоанн 2 : 18 , 19 ) . Арҭ ашәышықәсақәа рыҩныҵҟа адиннапхгаҩцәа аполитикцәа рыҽрыдкыланы ауаа рнапаҵаҟа иҟазарц рҽазыршәон , насгьы ауаа Анцәа Иажәа рымазарц азин рырҭомызт .
Ауаа еилыркаауаз абызшәала Абиблиа аԥхьарагьы цәгьоуроуп ҳәа ирыԥхьаӡон .
Уи аҟаҵара згәаӷьыз шьоукы ашьаҟа иадҿаҳәаланы ирблит .
Ауахәама иднарҵоз иақәшаҳаҭмыз зегьы гәымбылџьбарала иахьдырхәуан .
Аҵабырг алашара аларҵәаразы иҟарҵоз аҽазышәарақәа зегьы иаразнак иааныркылон .
Иаҳҳәар ҳалшозеи аиҭашьақәыргылара иазкны ?
Ианба , насгьы ишԥамҩаԥысуаз уи ?
Адоуҳатә еиҭашьақәыргылара хәыҷы-хәыҷла ицон .
Аҵыхәтәантәи аамҭақәа ааиаанӡа шәышықәсақәак шыбжьаз , инықәырԥшны иаҳҳәозар , « абжьы цәгьа » уаҳауан .
Иаарыкәыршаны амцхаҵарақәа шырацәазгьы , иҟан ицқьоу амҵахырхәара иадгылаз ииашаз ауаа шьоукы , урҭ иахьынӡарылшоз рхаҵара рыхьчон .
Урҭ рахьтә шьоукы ажәлар еилыркаауаз абызшәала Абиблиа аҭыжьра рҽазыршәон .
Иҟан Анцәа Иажәа аҟынтә еилыркааз аҵабырг егьырҭ ирзеиҭазҳәоз . Аамҭа цон .
XIX ашәышықәса анҵәамҭазы Чарлз Теиз Рассел иҩызцәеи иареи абиблиатә ҵабыргқәа инҭырҳәыцааны иҭырҵаауа иалагеит .
Уи Иезекииль иоуз абараҿы абаҩқәа ацәеижьи ацәеи шырхалаз иеиԥшуп .
Ажурнал « Сионская сторожевая башня » , иара убас икьыԥхьыз егьырҭ аҭыжьымҭақәа гәыкала иҟаз ауаа адоуҳатә ҵабыргқәа реилкаара ирыцхраауан .
Ԥыҭрак ашьҭахь 1914 шықәсазы иҭыҵыз « Фотодрама творения » , насгьы 1917 шықәсазы иҭыҵыз ашәҟәы « Завершенная тайна » Анцәа ижәлар рыгәрахаҵара дырӷәӷәон .
Аҵыхәтәаны , 1919 шықәсазы , инықәырԥшны иуҳәозар , Анцәа ижәлар аԥсы рхаланы , рыԥсы ҭалеит , насгьы адоуҳатә дгьыл ҿыц аҿы анхара иалагеит .
Аамҭақәа анца , адгьыл аҿы анхара агәыӷра змоу ауаа доуҳала иалхыз рыҽрыдыркылеит .
Урҭ аҩ-гәыԥк « ар ду » шьақәдыргылоит ( Иез . [ Иез . ] 37 : 10 ; Зах . [ Зах . ]
8 : 20 — 23 ) * . Абас , еилкаауп Анцәа ижәлар Вавилон Ду атҟәара ишҭашәаз ахьаҵра амҽхак анарҭбаа II ашәышықәсазы ҳ . ҳ .
Усҟан ақьырсиантә ҭоурых аҿы иалагеит ажәытәан израильаа итҟәаны ианыҟаз ашықәсқәа угәалазыршәоз имариамыз апериод .
Шаҟа гәахәара дуузеи акыр аамҭа ицоз адоуҳатә лашьцара аҵыхәтәа ахьыҟалаз , насгьы « ажәҩан шеилаарцыруа еиԥш » аилкаара змоу анеилаарцыруа , иара убас аӡәырҩы адоуҳа аганахь ала ианрыцқьахо аамҭазы ҳахьынхо ! ( Дан . [ Дан . ] 12 : 3 , 10 ) .
Иааркьаҿны иаҳҳәозар , ҳара иҳаздырӡом Иисус аныҳәарҭаҵәҟьа аҭӡамц дықәгылазу , мамзаргьы уи баша абара акәзу .
Ҳпубликациақәа рҿы аҩгәаанагарак еилырган .
Раԥхьа еилҳаргап уи аганахь ала Абиблиа иаҳәо .
Анцәа идоуҳа ацхыраарала апостол Матфеи урҭ ахҭысқәа абас дрыхцәажәеит : « Абри ашьҭахь аҩысҭаа Уи [ Иисус ] даашьҭыхны ақалақь ԥшьа ашҟа дигоит , уаҟа аныҳәарҭа амҵәыжәҩа дҩықәыргыланы иеиҳәоит абас : „ Уара Анцәа Уиԥазар , алада уҽалырҩры “ » ( Матф . 4 : 5 , 6 ) .
Уи ахҭыс иазкны Лука иҟынтә Аевангелие аҿы иануп « абри ашьҭахь дигоит Иерусалимҟа , аныҳәарҭа амҵәыжәҩа дықәыргыланы » иеиҳәоит ҳәа ( Лука 4 : 9 ) .
Уаанӡа ҳпублиакациақәа рҿы ианын Аҩсҭаа Иисус данԥишәоз , аныҳәарҭа аҭӡамц дықәимыргылаӡаҵәҟьеит ҳәа .
Март 1 , 1961 шықәсазы иҭыҵыз ажурнал « Сторожевая башня » аҿы иҳәан : « Иахәҭам Иисус ацәҳәыраҿы дзықәшәаз ахҭыс аганқәа зегьы ишыҟаҵәҟьоу рыхәаԥшра .
Ҳәарада , „ адунеи аԥсҳарақәа , урҭ рыхьӡ-рыԥша зегьы “ ахьынтәиубарҭоу ашьха ыҟаӡам .
Убри азоуп иаҳҳәар зҳалшо Аҩсҭаа Иисус ииашаҵәҟьаны даашьҭыхны „ ақалақь ԥшьа “ ашҟа димгаӡеит , уаҟа аныҳәарҭа аҭӡамц дықәимыргылаӡеит ҳәа .
Аԥышәара уи адагьы ицәгьан » .
Аха анаҩстәи ажурнал « Сторожевая башня » аҭыжьымҭақәа рҿы иҳәан Иисус Аҩсҭаа ииҳәаз ҟаҵаны иҽалирҩызҭгьы , уи аҽшьра иаҩызахар ауан ҳәа .
« Аныҳәарҭа аҭӡамц » ҳәа еиҭагоу абырзен ажәа иаанарԥшуеит ахықәцә , мамзаргьы акы ахьынҵәо , насгьы иаанагар алшоит аныҳәарҭа хыхьтәи ахәҭа .
Шьоукы ирҳәоит Иисус аныҳәарҭа аԥшьаҭыԥ ахыб аҿы дықәгылазар залшомызт , избанзар иара длевитӡамызт ҳәа .
Убри аҟынтә алкаа ҟаҵан абарала ауп уахь дышнагаз ҳәа .
Иезекиильгьы убасшәа акы дақәшәахьан ( Иез . [ Иез . ] 8 : 3 , 7 — 10 ; 11 : 1 , 24 ; 37 : 1 , 2 ) .
Аха Иисус иԥышәара абара ҳасабала мацара акәызҭгьы ишыҟаз , ицәырҵуеит анаҩстәи азҵаарақәа :
Ииашаҵәҟьаны иҟазма уи аԥышәара , мамзаргьы уи баша ихаҿы иааигаз ак акәу ?
Егьырҭ аԥышәарақәа раан Аҩсҭаа гызмалрыла Иисус ииашаҵәҟьаны ак иирҟаҵар иҭахын , иаҳҳәап , ахаҳәҵәҟьақәа ача рылихырц , мамзаргьы Аҩсҭаа димҵахырхәарц .
Нас димыҳәаӡози ус анакәха Иисус ииашаҵәҟьаны Иерусалимтәи аныҳәарҭа иҽалирҩырц ?
Аха Иисус аныҳәарҭа аҭӡамц дықәгылаҵәҟьазҭгьы , уигьы азҵаарақәа цәырнагоит .
Дыҟаҵәҟьазма Иисус аныҳәарҭа аԥшьаҭыԥ аҿы , насгьы еилеигама уи ала азакәан ?
Дышԥананагеи Иисус ацәҳәыраҟынтәи Иерусалимҟа ?
Еиҳа инарҵаулоу аҭҵаара арҭ аҩ-зҵаарак рҭак еиӷьны аилкаара иҳацхраауеит .
Аҵарауаҩ-адиндырҩы Доналд Карсон иазгәеиҭеит Аевангелиеқәа рыҩбагьы рҿы « аныҳәарҭа » ҳәа еиҭагоу абырзен ажәа хиеро́н « аԥшьаҭыԥ акәымкәа , аныҳәарҭа зегьы аҵанакуазар ҟаларын » ҳәа .
Убри аҟынтә Иисус аныҳәарҭа ахыб дықәгыламзаргьы ауан .
Иара дықәгылазар алшон аныҳәарҭа алада-мрагыларатә кәакь аҿы . Уа амаакыра змаз ахыб ҟьаҟьа ыҟан .
Ари аныҳәарҭа ахыбра Кедрон аԥшаҳәа аҟынтәи 140 - ҟа метра иҳаракын .
Ари аныҳәарҭа атерриториаҿы зегь раасҭа иҳаракыз ҭыԥын .
Ажәытә ҭоурыхҭҵааҩ Иосиф Флави иҩуан уи аҭыԥ аҿы игылоз зегьы аҳаракыра иахҟьаны « рыхлахаҵ гьежьуан » ҳәа .
Иисус дышлевитмызгьы , уи аҭыԥ аҿы дгылазар илшон .
Уи аӡәгьы азҵаара изцәырнагомызт .
Аха ишԥаилшоз Аҩсҭаа Иисус аныҳәарҭа аҭӡамц ахь игара , Иисус ацәҳәыраҿы дыҟазҭгьы ?
Ара иалкааны акгьы ҳазҳәаӡом .
Абиблиа иану аҟынтәи еилкааӡам Иисус иԥышәарақәа шаҟа аамҭа рыбжьаз , насгьы ацәҳәыраҿы дахьыҟаҵәҟьаз аҭыԥ .
Иҟалап иара шьапыла Иерусалимҟа даазар , уи аамҭа агар шалшозгьы .
Абиблиаҿы иҳәаӡам аԥышәарақәа раан Иисус ацәҳәыра аҟынтәи џьаргьы дымцаӡеит ҳәа .
Уа Аҩсҭаа уи Иерусалимҟа дигеит ҳәа мацара ауп иҳәоу .
Иаҳҳәар ҳалшозеи Аҩсҭаа « адунеи аԥсҳарақәа » зегьы Иисус ианиирбоз аԥышәара иазкны ?
Еилкаауп урҭ аԥсҳарақәа зегьы ииашаҵәҟьаны рбара шилымшоз , избанзар урҭ зегьы ахьынтәиубарҭоу ашьха ыҟаӡам .
Иҟалап уи Иисус абара ииҭазар , иахьа еиуеиԥшым адгьыл аҭыԥқәа рсахьақәа раарԥшразы апроектори аекрани рхы ишадырхәо еиԥш .
Аха уи абара акәзар шауазгьы , Аҩсҭаа Иисус ак ҟаиҵаҵәҟьарц диҳәеит — дшьамхышгыланы димҵахырхәарц ( Матф . 4 : 8 , 9 ) .
Убри азоуп иаҳҳәар зҳалшо Аҩсҭаа Иисус данԥишәоз , ииашаҵәҟьаны аныҳәарҭа аҭӡамц аҟынтәи иҽалирҩырц зиеиҳәаз , уи алҵшәа бааԥс аанагар алшон .
Аԥышәара уиаҟара иӷәӷәахаӡомызт , уи абара мацара акәызҭгьы .
Абасала , ари астатиа алагамҭаҿы ишҳәаз еиԥш , иалкааны ак узышьақәырӷәӷәом .
Иҟалап Иисус ииашаҵәҟьаны Иерусалим днеизар , насгьы аныҳәарҭа аҭӡамц дықәгылазҭгьы .
Аха ҳара агәра ганы ҳаҟазар ҳалшоит арҭ аԥышәарақәа зегьы шыҟаҵәҟьаз , насгьы Иисус Аҩсҭаа дшиҿагылаз .
Шәахәаԥш аброшиура « Скажи нам , когда это будет ? » ( bw536 ) , адаҟьақәа 10 — 12 , абзацқәа 5 — 8 , 12 .
Иезекииль ( Иезекииль ) 37 : 1 — 14 аҿы , насгьы Аатра 11 : 7 — 12 аҿы 1919 шықәсазы иҟалаз адоуҳатә еиҭашьақәыргылара аӡбахә ануп .
Иезекииль иԥааимбаражәаҿы иҳәан Анцәа ижәлар зегьы акыр шықәса изҭаз атҟәара аҟынтәи рхы ианақәиҭхалак , доуҳала ишышьақәыргылахо .
Аатра ашәҟәаҿы Анцәа ижәлар рус напхгара азҭоз доуҳала иалхыз ргәыԥ маҷ доуҳала ишышьақәыргылахо аӡбахә ануп .
Ари аиҭашьақәыргылара ҟалеит акгьы аҟаҵара аналымшоз икьаҿыз апериод ашьҭахь .
© 2016 Watch Tower Bible and Tract Society of Pennsylvania
АЦӘАҾЫ :
Аҳратә зал « Веинегем » ауаа рацәа ахьыҟоу Антверпен амҩадуқәа руак аҿы игылоуп .
Аргыларақәа ианрылагаз инаркны , аҭӡамц аҿы зегьы ирбарҭоу убла хызкуа ҳсаит алоготип кыдуп
АУААԤСЫРА
АЖӘАБЖЬҲӘАҨЦӘА
В 2014 ШЫҚӘСАЗЫ АХӘЫЛԤАЗ АҾЫ ИҞАН
Бесплатно .
Хәыда-ԥсада . Ари аҭыжьымҭа адунеизегьтәи абиблиатә рҵаратә ус иахәҭакуп , хатәгәаԥхарала иалаҵоу аԥарала иҟоуп , насгьы Иегова ишаҳаҭцәа имҩаԥыргоит .
Даҽакала иарбамзар , Ауриатә Ҩырақәа рҟынтә ацитатақәа еиҭагоуп урысшәала иҭыжьу « Иԥшьоу Аҩыра — Адунеи ҿыц аиҭага » аҟынтә , Ақьырсиантә Бырзен Ҩырақәа аагоуп аԥсышәала иҭыжьу Ауасиаҭ Ҿыц аҟынтә , Аԥсаломқәа рҟынтә ацитатақәа аагоуп аԥсышәала иҭыжьу Аԥсалҭыр аҟынтә ( ириашоуп иҿыцу аҩышьаԥҟарақәа инарықәыршәаны ) .
Егьи аиҭага : АдҾ — ацитатақәа еиҭагоуп урысшәала иҭыжьу « Иԥшьоу Аҩыра — Адунеи ҿыц аиҭага » аҟынтә
« Иара иоуп ацәеижь цәеижькны иҟазҵаз , ахәҭақәа зегьы еидызкылаз , еимаздаз , доусы рус рыманы ишьақәзыргылаз » ( ЕФ . 4 : 16 ) .
АШӘАҚӘА : 53 , 107
Ҳашԥеиднакыло ажәабжьҳәаратә ус ?
Ишԥаҳалшо ҳаизараҿы акзаара ҳацхраар ?
Ишԥарылшо хаҵеи-ԥҳәыси рҭаацәалазаара дырӷәӷәалар ?
Иаҭахызи аханатә инаркны Анцәа игәҭакы анагӡаразы ?
АХАНАТӘ инаркны Иегова раԥхьатәи ишамҭа Иисуси иареи акзаара рыбжьан .
Абиблиаҿы иаагоуп аҟәыӷара ахаҿра змоу Анцәа ихшаазаҵәу Иԥа иажәақәа : « Иара [ Иегова ] иҿы сара зус бзиаӡаны издыруа ҟазаны сыҟан , есыҽны агәахәара изаазгон » ( Ажәам . [ Прит . ]
8 : 30 ) . Аби Аԥеи аус еицуа , аԥсҭазаараҿы хкы рацәала иҟоу зегьы ршеит .
Анаҩс Анцәа игәҭакы анагӡаразы имаҵзуҩцәагьы рҳәоу еиқәшәаны аус еицырулар акәын .
Иаҳҳәап , Нои иҭаацәеи иареи аковчег еицдыргылон ; Анцәа ижәлар ацәҳәыра ианықәыз аамҭазы иԥшьоу ақьала аргылараҿы , аимыхраҿы , насгьы аиҭагараҿы еицхыраауан ; иара убас Иерусалимтәи аныҳәарҭаҿы ашәа еицырҳәон , насгьы амузыкатә инструментқәа адырҳәон , ашәа ԥшӡала Иегова ирҳаракразы .
Аус еицырмуазҭгьы , уи зегь залшомызт ( Аҟаз . [ Быт . ]
6 : 14 — 16 , 22 ; Ахыԥхь .
[ Чис . ]
4 : 4 — 32 ; 1 Аш .
[ 1 Лет . ]
25 : 1 — 8 ) . а ) Егьырҭ ирылызкаауази актәи ашәышықәсазы инхоз ақьырсианцәа ?
б ) Иарбан зҵаарақәоу ҳара еилҳарго ?
Иисус Христос напхгара ззиуаз актәи ашәышықәсазы инхоз ақьырсианцәагьы акзаареи аусеицуреи рыла егьырҭ ирылукаартә иҟан .
Апостол Павел иҳәеит Анцәа идоуҳала иалху еиуеиԥшым аҳамҭақәа шрымазгьы , излахәыз амаҵзура ахкқәа шырацәазгьы , насгьы Анцәа иус аҿы еиуеиԥшым аусқәа шынарыгӡозгьы , дара « цәеижьк » ишахәҭакыз .
( Уаԥхьа 1 Коринфаа рахь 12 : 4 — 6 , 12 . )
Иаҳҳәар ҳалшозеи ҳаамҭақәа рзы ?
Ишԥаҳалшо ҳара ҳҳәоу еиқәшәаны ажәабжь бзиа рылаҳәо аусеицура ?
Ишԥахьчалатәу акзаара аизараҿы , насгьы ҳҭаацәараҿы ?
Иарбан бароу Иоанн иоуз ?
Актәи ашәышықәса анҵәамҭазы ҳ . ҳ . апостол Иоанн абара иоуит . Иара ибеит абыкьқәа зкыз быжьҩык амаалықьцәа .
Ахәбатәи амаалықь ибыкьбыжь анга , Иоанн « адгьыл ахь зҿыназхаз , инықәҳаз аеҵәа » днахьыԥшит .
Уи аеҵәа атымитыша злаанартуаз ацаԥха аман .
Уаантәи алҩа хаччылеит , уи алҩа аҟынтәи ҵҩа змам ама́ҵа рҿаархеит .
Инықәырԥшны зыӡбахә ҳәоу ари амаҵа аҳаскьын ԥхасҭанамтәит , аха « зылахь Анцәа имҳәыр аархамыз ауаа » ирыжәлеит ( Аат .
9 : 1 — 4 ) . Ҳәарада , Иоанн идыруан амаҵа иааргоз аԥхасҭа зеиԥшрахар алшоз .
Моисеи иаамҭазы амаҵа Иегова Мысра иазишьҭыз жәа-рыцҳарак ируакын ( Ақәҵ .
[ Исх . ] 10 : 12 — 15 ) . Иоанн иибаз амаҵа Иегова иқәыӡбарақәа рылазҳәо Анцәа идоуҳала иалху ақьырсианцәа ирсимволуп .
Иахьа адгьыл аҿы анхаразы агәыӷра змоу миллионҩыла ауаа Анцәа идоуҳала иалху ирыцхраауеит , ажәабжьҳәаратә ус нагӡо .
Ари аус аӡәырҩы амц динхаҵара ааныжьра ирыцхраауеит , насгьы уи иабзоураны Аҩсҭаа рырҩашьара илшом .
Иарбан усу Анцәа ижәлар ирыду , насгьы ианбаҳалшо уи анагӡара ?
Иегова ижәлар аус ду рыдуп — ари асистема аҵыхәтәа ааиаанӡа адунеи ахьынӡа-наӡааӡо ажәабжь бзиа зегьы рылаҳәара ( Матф . 24 : 14 ; 28 : 19 , 20 ) .
Ҳара « аӡба иакуа-иӡышуа » зегьы ааԥхьара раҳҭоит « аԥсҭазааратә ӡыхь зҭаху хәыда-ԥсада » иргарц ( Аат . 22 : 17 ) .
Ишԥаҳалшо ари аус аҿы ақәҿиара ҳамазарц ?
Ҳагәрахаҵара ҳацеиҩызшои ҳареи ҳҽеидкыланы , акзаара аарԥшны аус еицаҳулар ( Еф . 4 : 16 ) .
5 , 6 .
Ҳашԥеиднакыло ҳара ажәабжьҳәаратә ус ?
Ажәабжь бзиа иахьынӡалшо ирацәаҩны ауаа ираҳарц азы , ажәабжьҳәара аус ибзианы еиҿкаазар ауп .
Убри аҟынтә уи еиӷьны иҟаҳҵаларц азы , амҩақәҵарақәа ҳауеит .
Адунеи зегь аҿы аизарақәа рҟны иҳауа анапхгара ари аус ҳҳәоу еиқәшәаны анагӡара иҳацхраауеит .
Ажәабжьҳәаразы аиқәшәарақәа рышьҭахь , ҳара ауаа рахь ҳцаны Аҳра иазку ажәабжь рзеиҭаҳҳәоит .
Иара убас миллионла Абиблиа шьаҭас измоу апубликациақәа ҳшоит .
Шәхы рылашәырхәуама шәара ажәабжьҳәаразы иҷыдоу акампаниақәа ?
Убасала шәара амаалықьцәа ажәабжь бзиа рыцызҳәо миллионҩыла ауаа шәыҽрыдышәкылоит ( Аат . 14 : 6 ) .
Шаҟа агәахәара ҳзаанагозеи , « Ежегодник » аҿы еицыҟаҳҵаз аихьӡарақәа ртәы ҳанаԥхьо !
Иара убас ҳгәы иахәоит ҳашьцәеи ҳаҳәшьцәеи ҳаҽрыдкыланы арегионалтә , иҷыдоу , насгьы жәларбжьаратәи аконгрессқәа рахь ааԥхьарақәа ахьаҳшо .
Арҭ адоуҳатә ныҳәақәа рҿы иҳалшоит ҳгәы шьҭызхуа абиблиатә ажәахәқәа ҳаҳар , аинтерес зҵоу адемонстрациақәеи атеатртә қәыргыларақәеи ҳбар . Арҭ апрограмма ахәҭақәа зегьы иаҳдырбоит Иегова гәык-ԥсык ала имаҵ аура шаҟа ихадоу .
Иара убас ҳара ҳаиднакылоит Иисус Христос иԥсра агәаларшәара ахәылԥаз азгәаҭара .
Ҳзыԥсам Анцәа иқьиаразы иааҳарԥшуа аџьшьара ҳгәазҭанаҵоит Иисус идҵа анагӡара .
Есышықәса , нисан 14 рзы , амра анҭашәалак ашьҭахь ҳара ҳаиқәшәоит акрызҵазкуа ари ахҭыс азгәаҭаразы ( 1 Кор .
11 : 23 — 26 ) . Уахь анеира зылшо Иегова ишаҳаҭцәа рымацара ракәӡам .
Ахәылԥаз азгәаҭара мчыбжьқәак шагу ҳара ҳҽазаҳшәоит ҳаизара атерриториаҿы инхо ауаа зегьы уи Ахәылԥаз ахь ааԥхьара рыҭара .
Иалыршахозеи Анцәа ижәлар рҽеидкыланы иаадырԥшуа аҽазышәарақәа рыбзоурала ?
Амаҵа рацәамзар , ак ахала иалшо маҷуп .
Убри еиԥш , ҳара хаҭала иаҳбо аџьабаа маҷушәа ҳбар ауеит .
Аха ҳара зегьы ҳҽеидкыланы иааҳарԥшуа аҽазышәарақәа ирыбзоураны , хьӡи-ԥшеи ирыԥсоу Иегова иӡбахә миллионҩыла ауаа ирзеиҭаҳҳәар ҳалшоит .
Аха Анцәа ижәлар еидызкыло ажәабжьҳәара аус мацара акәӡам .
Шәааи еилҳаргап аусеицура ахьҳалшо даҽа ганқәак .
8 , 9 . а ) Иарбан ҿырԥштәу апостол Павел ихы иаирхәаз , ақьырсианцәа рыбжьара акзаара ыҟазар шахәҭоу ааирԥшырц азы ?
б ) Ишԥаҳалшо аизараҿы аусеицура ?
Ефесаа рахь Павел ииҩыз асаламшәҟәаҿы аизара шеиҿкаау , насгьы Христос иҿы аизҳа-зыӷьара шаҭаху далацәажәоит .
( Уаԥхьа Ефесаа рахь 4 : 15 , 16 . )
Иҳацхраауазеи ари ахықәкахьы ацара ?
Павел ауаҩы ицәеижь ҿырԥштәыс иааигеит , Иисус Христос дызхагылоу аизара акзаара аманы иҟазар шахәҭоу ааирԥшырц азы .
Иара далацәажәон ахәҭақәа зегьы шеидкылоу , ишеимадоу , досу рус рыманы ишышьақәыргылоу .
Иҟаҳҵар ҳалшозеи ҳара зегьы — иқәыԥшу , зықәрахь инеихьоу , иӷәӷәоу , иԥсыҽу — ҳаизара доуҳала иӷәӷәазарц , насгьы акзаара ҳахьчаларц азы ?
Ҳара аизара аиҳабацәа пату рықәаҳҵалар , рҳәатәы ҳацныҟәалар ауп , избанзар дара рыла Иисус аизара напхгара азиуеит ( Аур . 13 : 7 , 17 ) .
Уи еснагь имариамзар ҟалоит .
Аха ҳара Иегова ацхыраара ҳаиҭарц азы ҳиҳәалар ҳалшоит .
Анцәа идоуҳа ҳацхраар ауеит аизара аиҳабацәа ирыдыркыло аӡбарақәа гәык-ԥсык ала адкылара .
Убри аҟынтә аишьцәа иҳарҭо амҩақәҵарақәа зны-зынла иаҳгәамԥхозаргьы , иааҳарԥшуа ахынраалареи аусеицуреи аизараҿы акзаара ишацхраауа ҳазхәыцыр ҳалшоит .
Уи адагьы , аусеицура ҳахьазхиоу аишьцәеи аиаҳәшьцәеи еиҳа бзиа рбара иҳацхраар ауеит .
Ишԥацхраауеи амаҵзуратә цхырааҩцәа аизараҿы акзаара ?
( Шәахәаԥш астатиа алагамҭаҿы иаагоу асахьа . )
Амаҵзуратә цхырааҩцәа аизараҿы акзаара ыҟазарц азы иҟарҵо маҷӡам .
Арҭ аишьцәа рықәра зеиԥшразаалакгьы , рхы иамеигӡаӡакәа егьырҭ ирыцхраарц азы аџьабаа рбоит .
Урҭ аизара аиҳабацәа ирыцхраауеит , иаҳҳәап аишьцәеи аиаҳәшьцәеи ажәабжьҳәаразы алитература рымоу-ирымаму иахылаԥшуеит .
Уи адагьы , дара иааиԥмырҟьаӡакәа Аҳратә зал аилыргареи ахылаԥшреи иалахәуп , насгьы аизарахь инеиуа ирԥылоит .
Амаҵзуратә цхырааҩцәа аус анрыцаҳуа , аизараҿы зегьы акзаара аарԥшра ҳрыцхраауеит .
( Иаҿшәырԥш Аусқәа 6 : 3 — 6 . )
Ишԥарылшо иқәыԥшу аишьцәа реизараҿы акзаара иацхраар ?
Аизара аиҳабацәа аӡәырҩы шықәсы рацәала реизара иеиҷаҳауеит .
Аха рықәра цацыԥхьаӡа , уаанӡа ирылшоз аҟара рылымшозар ауеит , убри аҟынтә иқәыԥшу аишьцәа даара ирыцхраар рылшоит .
Иҟалап урҭ иқәыԥшу аишьцәа уиаҟара аԥышәа рымамзар , аха ироуа аҵара иабзоураны , анаҩс еиҳа аҭакԥхықәра змоу адҵақәа роур ауеит .
Ҳгәы иахәоит амаҵзуратә цхырааҩцәа аизара аиҳабацәа рзы иҟоу аҭахрақәа рыҽрықәыршәара рҽаназыршәо ( 1 Тим . 3 : 1 , 10 ) .
Иқәыԥшу аизара аиҳабацәа шьоукы раионтә хылаԥшыҩцәас амаҵ аура рыдырҵеит , аизарақәа жәпакы рҿы аишьцәеи аиаҳәшьцәеи ирыцхрааларц азы .
Шаҟа ҳгәы иахәозеи иқәыԥшу гәахәарыла Анцәа имаҵ аура иахьазхиоу !
( Уаԥхьа Аԥсалом 109 : 3 [ 110 : 3 , АдҾ ] , 70 : 17 [ 71 : 17 , АдҾ ] . )
12 , 13 .
Ирыцхраауазеи аҭаацәарақәа еиҳа аизааигәахара ?
Шәааи еилҳаргап ҳҭаацәараҿы акзаара ыҟазарц иҟаҳҵар ҳалшо .
Аӡәырҩы иазгәарҭеит аҭаацәарақәа есымчыбжьа аинтерес зҵоу , алҵшәа аазго аҭаацәаратә мҵахырхәара мҩаԥыргозар , уи аиҳабацәеи аҿарацәеи реизыҟазаашьақәа шарӷәӷәо .
Узырлахҿыхуа адоуҳатә темақәа ирызку ари аамҭа аҭаацәара еиҳагьы еиднакылоит .
Иаҳҳәап , ажәабжьҳәараҿы изықәшәар алшо ахҭысқәа хәыцны иқәдыргылозар , уи аҭаацәараҿы зегьы қәҿиарала ажәабжьҳәара ирыцхраауеит .
Абиблиа алацәажәара аҭаацәара еиднакылоит , избанзар зегьы Иегова бзиа дырбоит , насгьы игәаԥхара анагӡара рҭахуп .
Аҭаацәаратә мҵахырхәара аиҳабацәеи аҿари реизыҟазаашьақәа арӷәӷәоит ( Шәрыхәаԥш абзацқәа 12 , 15 . )
Ишԥарылшо хаҵеи-ԥҳәыси иаадырԥшуа акзаарала Иегова ирҳаракра ?
Хаҵеи-ԥҳәыси Иегова изиашаны имаҵ анеицыруа , уи дара ӷәӷәала еиднакылоит .
Авраами Сарреи , Исааки Ревеккеи , Елканеи Аннеи бзиа ишеибабоз аадырԥшуан . Шәара аҭаацәара шәалазар , убасҵәҟьа ҟашәҵалар ауп ( Аҟаз . [ Быт . ] 26 : 8 ; 1 Сам . [ 1 Сам . ]
1 : 5 , 8 ; 1 Пиотр 3 : 5 , 6 ) . Уи шәхатә ҩызеи жәҩантәи Шәаби еиҳа рзааигәахара ишәыцхраауеит .
( Уаԥхьа Екклезиаст 4 : 12 . )
Ишԥашәылшо шәҭаацәараҿы акзаара ахьчара , шәхатә ҩыза Иегова имаҵ имуазаргьы ?
Ҳәарада , ақьырсианцәа « агәрахаҵара змам ауаа руӷә » рҽаҵарымҳәароуп ( 2 Кор . 6 : 14 ) .
Аха Анцәа имаҵзуҩцәа шьоукы аҭаацәара иалалахьан аҵабырг анеилыркаа , рхатә ҩызагьы Иегова ишаҳаҭны дҟамлаӡеит .
Урҭ аишьцәеи аиҳәшьцәеи уеизгьы рҭаацәарақәа рҿы анасыԥ аизырҳара рылшоит , абиблиатә принципқәа рхы иадырхәозар .
Даара ихадоуп иахьынӡазалшо аҭаацәараҿы акзаара ахьчара , аха уи аамҭазгьы угәрахаҵара ӷәӷәала уадгылазар ауп .
Ҳәарада , уи мариам .
Аха шәрызхәыц уи лҵшәас иаанагар алшо .
Абиблиатә принципқәа рықәныҟәара мариам ахатә ҩызцәа рҟынтәи аӡәы аизара анаанижьуагьы .

Убри аҩыза дақәшәеит Мери зыхьӡу аиаҳәшьа .
Лхаҵа Деивиди лареи 25 шықәса раҟара Иегова изиашаны имаҵ руан . Аха анаҩс Деивид аизарақәа рҭаара даҟәыҵит .
Мери азиашара аарԥшуа , анаҩсгьы аизарақәеи аконгрессқәеи дырҭаауан , абиблиатә принципқәа дрықәныҟәон , насгьы фҩык лхәыҷқәа Абиблиа иану длырҵон .
Ахәыҷқәа ианрызҳа , насгьы хазы ианца , Мери даараӡа дзаҵәны лхы лбон .
Усҟан Деивид Мери изаанлыжьуаз ажурналқәа рыԥхьара далагеит .
Аамҭақәак рышьҭахь иара Аҳратә зал ахь днеиуа далагеит .
Уа фышықәса зхыҵуаз имаҭа аҭыԥ изааникылон .
Деивид данымнеиуаз , ԥыҭрак ашьҭахь аҷкәын иҳәон : « Даду , узыҟамзи иахьа ?
Сара угәхьаазгон ! »
Иахьа Деивид дгәырӷьаҵәа Иегова имаҵ иуеит , Меригьы даараӡа дгәырӷьоит лҭаацәа ҿыц рҽеидкыланы Иегова имаҵ ахьыруа .
Ишԥарылшо аԥышәа змоу хаҵеи-ԥҳәыси иқәыԥшу ирыцхраар ?
Иахьа Аҩсҭаа аҭаацәарақәа дырҿагылоит аҟынтә , аҭаацәара иалоу Анцәа имаҵзуҩцәа зегьы рҭаацәалазаара дырӷәӷәалар ауп .
Аҭаацәара шәалоижьҭеи шаҟа ҵуазаалакгьы , шәазхәыц шәажәақәеи шәусқәеи рыла шәҭаацәараҿы анасыԥи акзаареи ыҟазарц азы иҟашәҵар шәылшо .
Аизараҿы иҟоу еиҳа аԥышәа змоу аишьцәеи аиаҳәшьцәеи аҭаацәара қәыԥшцәа ирыцхраар рылшоит .
Иаҳҳәап , рҭаацәаратә мҵахырхәарахь иаарыԥхьалар ауеит .
Шықәсы рацәала аҭаацәара иалоу ианрыхәаԥшуа , дара игәарҭоит ахаҵеи аԥҳәыси рыбжьара абзиабареи акзаареи даара ишхадоу , еибагеижьҭеи акыр ҵуазаргьы ( Тит 2 : 3 — 7 ) .
16 , 17 .
Иззыԥшузеи ргәы хыҭ-хыҭуа акзаара аарԥшуа Анцәа имаҵ зуа зегьы ?
Шәхаҿы иаажәг ажәытәан израильаа аныҳәақәа раан Иерусалимтәи аныҳәарҭаҿы Иегова дшыҳараркуаз .
Уахь инеирц азы , дара заа амҩа хара рҽазыҟарҵар , насгьы амҩан еихылаԥшлар акәын .
Дара уи азы акзаара аадырԥшлар рыхәҭан ( Лука 2 : 41 — 44 ) .
Иахьа адунеи ҿыц ахь ҳназго амҩа ҳақәуп аҟынтә , ҳаргьы акзаареи аидгылареи ҳамазар ахәҭоуп .
Уи азы ҳааҟәымҵӡакәа аџьабаа балатәуп .
Убри аҟынтә ҳара зегьы ҳҽеиӷьаҳтәыр ахьҳалшо ҳазхәыцыр ауп .
Изакәытә зылԥхарақәоузеи иаҳзыԥшу !
Ҳара ҳаигәырӷьоит акзаара змам ари адунеи ҳахьатәым .
Аԥааимбарцәа Исаиеи Михеии заа ирҳәаз шынаӡо ҳаблала иаҳбоит : Анцәа ижәлар акзаара аарԥшуа , « Иегова ишьхахь » ихалоит ( Ис .
[ Ис . ] 2 : 2 — 4 ; уаԥхьа Михеи [ Михей ] 4 : 2 — 4 ) .
Ааи , « аҵыхәтәантәи амшқәа раан » Анцәа ижәлар акзаара аарԥшуа имҵахырхәалоит .
Ҳаԥхьаҟа ауаа зегьы абзиабареи акзаареи еидыркылоит .
Ҳара уи аамҭа ҳгәы хыҭ-хыҭуа ҳазыԥшуп !
« Абар амҩа , убри шәаныланы шәцала » ( ИС . [ ИС . ] 30 : 21 ) .
АШӘАҚӘА : 65 , 48
Иарбан напхгароу Иегова Ноии Моисеии рхаан ижәлар ириҭоз ?
Иарбан иҿыцу мҩақәҵарақәоу Анцәа ақьырсианцәа ириҭаз ?
Ишԥаҳалшо Анцәа инапхгара ҳшашьҭоу аарԥшра ?
1 , 2 . а ) Иарбан гәҽанҵароу аӡәырҩы ауаа рыԥсы еиқәзырхаз ?
( Шәахәаԥш астатиа алагамҭаҿы иаагоу асахьа . ) б ) Иарбан напхгароу Анцәа ижәлар ириҭо ?
« УААНГЫЛ , УНАԤШЫ , УААӠЫРҨЫ » .
Арҭ ажәақәа аӡәырҩы еиқәдырхахьеит . 100 шықәса инареиҳаны раԥхьа абарҭ ажәақәа зныз адыргақәа Аҩадатәи Америка аихамҩа ахысырҭақәа рҿы ишьақәыргылан .
Избан ?
Амашьынақәа иццакны иаауа адәыӷба иаҿамҳарц азы .
Ииашаҵәҟьаны , ари агәҽанҵара иазҿлымҳаз ауаа рыԥсы еиқәдырхар рылшон .
Иегова ҳгәаҳҽанызҵо адыргақәа кнеиҳаӡом . Уи иҟаиҵо еиҳагьы еиҳауп .
Анцәа ижәлар наӡаӡатәи аԥсҭазаарахь уназго амҩа дирбоит .
Иегова аиҷаҳара аазырԥшуа ахьча иеиԥш игәарҭа иатәу ауасақәа амҩа иашала игоит , насгьы ишәарҭоу амҩахәасҭақәа ирцәихьчоит .
( Уаԥхьа Исаиа [ Исаия ] 30 : 20 , 21 . )
Ишԥанылеи ауаа аԥсрахьы иназго амҩа ?
Жәытә-натә аахыс Иегова ауаа иалкаау амҩақәҵарақәеи анапхгареи риҭон .
Иаҳҳәап , Едемтәи абаҳчаҿы раԥхьатәи хаҵеи-ԥҳәыси еилыкка иҟаз амҩақәҵарақәа риҭеит . Дара , насгьы ирхылҵуаз урҭ ирықәныҟәозҭгьы , насыԥ рыманы наӡаӡа анхара рылшон ( Аҟаз . [ Быт . ] 2 : 15 — 17 ) .
Адами Евеи Иегова изыӡырҩызҭгьы , рыԥсҭазаара зынӡа даҽакала иҟалон — дара ирылшон хьаада-баада , ԥсра рзымдыруа анхара .
Аха Анцәа изыӡырҩра аҭыԥан , Ева амаҭ илнаҭеит ҳәа лгәы иаанагаз алабжьара дықәныҟәеит .
Адам иакәзар , иԥҳәыс Ева лҳәатәы хеиҵеит .
Убасала , Анцәа раԥхьа иишаз ауаа бзиа избоз жәҩантәи Раб инапхгара мап ацәкны ицәхьаҵит .
Аҵыхәтәаны ауаатәыҩса зегьы аԥсрахьы иназго амҩа ианылеит .
а ) Избан Аӡхыҵра ашьҭахь анапхгара ҿыц заҭаххаз ?
б ) Ишԥаадырԥши аҭагылазаашьа ҿыцқәа Анцәа ихәаԥшышьа ?
Нои ихаан Анцәа имҩақәҵарақәа аԥсҭазаара ахьчара иацхраауан .
Аӡхыҵра ашьҭахь Иегова ижәлар ашьа рыдрымкылаларц рыдиҵеит .
Избан ус заҭаххаз ?
Избанзар аҭагылазаашьа ҿыцқәа цәырҵит : Иегова ауаа акәац афара азин риҭеит .
Убри аҟынтә абас иҟаз анапхгара ҿыц аҭаххеит : « Аха ацәеижь аԥсы шахоу — ашьа шалоу — ишәымфан » ( Аҟаз . [ Быт . ]
9 : 1 — 4 ) . Ари амҩақәҵара Иегова иитәу аԥсҭазаара ахаҭа дшахәаԥшуа аныԥшуан .
Иегова Ҳазшаз иоуп .
Иара аԥсҭазаара ҳаиҭеит , убри аҟынтә аԥсҭазаара ҳшазыҟазар акәу аӡбара азин имоуп .
Иаҳҳәап , иара ауаҩы ишьра ҟалаӡом ҳәа адҵа ҟаиҵеит .
Иегова иҿаԥхьа ашьеи аԥсҭазаареи ԥшьоуп , убри аҟынтә урҭ пату рықәзымҵо зегьы иара иахьирхәуеит ( Аҟаз . [ Быт . ] 9 : 5 , 6 ) .
Еилҳаргозеи ҳара уажәы , насгьы избан ?
Шәааи еилҳаргап Анцәа имаҵзуҩцәа анаҩстәи ашәышықәсақәа рыҩныҵҟа анапхгара шриҭоз узырбо ҿырԥштәқәак .
Уи еиҳагьы иҳацхраауеит адунеи ҿыц ахь анеиразы иаҭаху Анцәа имҩақәҵарақәа рықәныҟәара .
Избан израильаа Моисеи Изакәан иазыӡырҩлар зрыхәҭаз , насгьы ишԥазыҟазар акәыз дара уи ?
Моисеи ихаан ахымҩаԥгареи Анцәа имҵахырхәареи рганахь ала иаҭаххеит еилыкка иҟаз амҩақәҵарақәа .
Уи еиҭа изыхҟьаз ицәырҵыз аҭагылазаашьа ҿыцқәа роуп .
Иаков ихылҵшьҭра 200 шықәса инареиҳаны Мысра инхон .
Уа даара ирылаҵәан аԥсцәа рымҵахырхәара , аныхақәа рырҳаракра , иара убас Анцәа ихьӡ лазырҟәуаз егьырҭ аҵарақәеи аҵасқәеи .
Ауриацәа мысратәи ахәура аҟынтәи рхы ианақәиҭха , амҩақәҵара ҿыцқәа рҭаххеит . Тәцәас иҟаз ажәлар уажәшьҭа ахақәиҭра роуит , насгьы Иегова Изакәан иаҳәоз мацара ала инхалар акәын .
Хыҵхырҭақәак ишырҳәо ала , ажәытә уриатә бызшәаҿы ажәа « азакәан » ашьагәыҭ иаанагоит « амҩақәҵара , арҵара » .
Убас Моисеи изакәан Анцәа ижәлар рзы абаагәара иаҩызахеит , аныхамҵахырхәареи рааигәа-сигәа инхоз ажәларқәа игәаԥхашәадоу рҵас бааԥсқәеи рҟынтә изыхьчоз .
Израильаа Анцәа ианизыӡырҩуаз , меигӡарахда азылԥхарақәа риҭон .
Аха имҩақәҵарақәа ианрызхьамԥшуаз , алҵшәа бааԥсқәа рзаанагон .
( Уаԥхьа Ҩынтәзакәан [ Второзаконие ] 28 : 1 , 2 , 15 . )
а ) Иҳаилшәыркаа Анцәа ижәлар иҿыцу амҩақәҵарақәа еиҭа изырҭаххаз . б ) Ишԥаҟалеи Азакәан израильаа зааӡоз акәны ?
Иҿыцу амҩақәҵарақәа заҭаххаз даҽа мзызкгьы ыҟоуп .
Азакәан израильаа Анцәа игәҭакы анагӡараҿы акрызҵазкуаз ахҭыс иазыҟанаҵон — Мессиа , Иисус Христос , иаара .
Моисеи изакәан израильаа шынаӡам еилыкка иднарбон , иара убас иаанарԥшуан аҿыхра шырҭахыз — рыгәнаҳақәа зегь хызҩоз инаӡоу аԥсхҭынҵара ( Гал . 3 : 19 ; Аур .
10 : 1 — 10 ) . Убри адагьы , Азакәан Мессиа дираны дахьыҟаз абшьҭра ахьчон , насгьы уи дызусҭахо аанарԥшуан .
Убас , Анцәа израильаа ириҭаз Азакәан изааӡоз , рнапы ианкны Христос ицәырҵрахь иназгоз акәын ( Гал . 3 : 23 , 24 ) .
Избан Моисеи изакәан шьаҭас ирымоу апринципқәа ринтерес зҳамазар акәу ?
Анцәа израильаа ириҭаз азакәанқәа ҳаргьы , ақьырсианцәа , ахәарҭа ҳзааргар ауеит .
Ишԥа ?
Ҳара иҳалшоит ҳаангыланы , урҭ шьаҭас ирымоу апринципқәа ҳрыхәаԥшыр .
Иахьа ҳара израильаа ирыҭаз азакәанқәа ҳрықәныҟәаӡом . Аха иҟоуп урҭ рахьтә имаҷымкәа азакәанқәа , иахьатәи ҳаԥсҭазаареи иԥшьоу Анцәа Иегова имҵахырхәареи рҿы иҳахәо анапхгара ҳаԥшаар ахьҳалшо .
Иара игәаԥхарала арҭ азакәанқәа Абиблиаҿы иануп . Анцәа иҭахуп урҭ шьаҭас ирымоу апринципқәа ҳхы иаҳархәаларц , насгьы иҳараку ақьырсиантә нормақәа еиҳагьы рыхә ҳшьаларац .
Шәырзыӡырҩы Иисус иажәақәа : « Шәарҭ ишәаҳахьеит ажәытә уаа ирҳәаз : „ укалҭ уашьҭамныҟәан [ укалҭшьҭамныҟәан ] “ .
Сара ишәасҳәоит : згәы хыҭ-хыҭуа аԥҳәыс илыхәаԥшуа дарбанзаалакь , гәыла-ԥсыла уи лҿы дкалҭшьҭаныҟәеит ҳәа » ( Матф . 5 : 27 , 28 ) .
Убасала , ҳара акалҭшьҭаныҟәара мацара акәӡам ҳҽызцәаҳахьчалар ҳахәҭоу , аха игәаԥхашәадоу ахәыцрақәагьы ҳхаҿы иааиларц алҳмыршалар ауп .
Изаҭаххазеи Анцәа инапхгара ҿыц ?
Мессиа иаҳасабала Иисус данаа ашьҭахь , иаҭаххеит Иегова игәҭакы шынаигӡо аазыртуаз имҩақәҵара ҿыцқәа .
Уи зыхҟьаз еиҭа зҽызыԥсахыз аҭагылазаашьақәа роуп . 33 шықәса ҳ . ҳ .
Иегова ацәеижьтә Израиль мап ацәикит , насгьы ижәлар раҳасабала ақьырсиантә еизара алихит .
Избан ақьырсианцәа иҿыцу амҩақәҵарақәа зрыҭаз , насгьы излареиԥшымзеи урҭ ажәытәан Израиль ирыҭаз Азакәан ?
Актәи ашәышықәсазы Анцәа иҿыцу жәларны иалихит адоуҳатә Израиль , мамзаргьы ақьырсиантә еизара .
Уи ажәлар рҿы ауасиаҭ ҿыц бжьаҵан . Урҭ ирыҭан Анцәа имҵахырхәареи ахымҩаԥгареи ирызкыз еиҳа инарҭбааз иҿыцу амҩақәҵарақәа .
Анцәа Моисеи ила Азакәан зиҭаз жәларк , ацәеижьтә Израиль , ауп .
Аха адоуҳатә Израиль шьҭралеи милаҭлеи еиԥшымыз ауаа рыла ишьақәгылан .
Ииашаҵәҟьаны , Анцәа еилых-еилаҵа змам аӡә иоуп , « уи иарбан милаҭзаалакь иреиуоу идикылоит , урҭ ауаа Иара дхарҵозар , иаша-ҵабыргла иныҟәозар » ( Аус .
10 : 34 , 35 ) . Ажәытәан израильаа Изқәыргәыӷыз адгьыл аҿы анхаразы ирыҭаз Моисеи изакәан аԥҟарақәа ахаҳә аҿы ианын .
Адоуҳатә Израиль ахь иаҵанкуа ирыҭаз « Христос изакәанԥҟара » зегь раԥхьа иргыланы апринципқәа шьаҭас ирымоуп , насгьы ргәаҿы ауп иахьану .
Ари азакәан ақьырсианцәа зегьы ирыҵанакуеит , насгьы иахьынхозаалакгьы ахәарҭа рзаанагоит ( Гал . 6 : 2 ) .
Иарбан ганқәоу ақьырсианцәа рыԥсҭазаараҿы « Христос изакәанԥҟара » ахьырныруа ?
Адоуҳатә Израиль Анцәа Иԥа ила ириҭаз анапхгара даара ахәарҭа рзаанагеит .
Ауасиаҭ ҿыц аус аура иалагаанӡа , Иисус акрызҵазкуаз ҩ-дҵак риҭеит .
Актәи адҵа ажәабжьҳәара иазкын , аҩбатәи Христос иҵаҩцәа рхы шымҩаԥыргалаша , насгьы рыгәрахаҵара рыцеиҩызшо ишрызныҟәалаша иазкын .
Арҭ адҵақәа ақьырсианцәа зегь рахь ирхан , убри аҟынтә иахьа ииашоу Анцәа имаҵзуҩцәа зегьы урҭ нарыгӡалар ауп иарбан гәыӷроу ирымазаалакгьы , жәҩантәи акәу ма адгьыл аҿтәи акәу .
Иарбан ԥсахроу иҟалаз ажәабжьҳәаратә ус аҿы ?
Ҳазааҭгылап ажәабжь бзиа аларҵәара иазкыз Иисус идҵа .
Ари аус иҿыцу азнеишьақәа рыла имҩаԥгатәын , насгьы амҽхак ырҭбаатәын .
Ажәытәан Иегова имаҵ аура зҭахыз егьырҭ ажәларқәа рҟынтәи ауаа Израиль ицар акәын ( 1 Аҳ . [ 1 Цар . ]
8 : 41 — 43 ) . Аха уажәшьҭа Иисус Матфеи 28 : 19 , 20 ( уаԥхьа ) иану адҵа ҟаиҵеит .
Иисус иҵаҩцәа ргәазҭеиҵон егьырҭ ажәларқәа рахь ицаларц .
Аҩынҩажәижәаба мшы 33 шықәса ҳ . ҳ . иҟалаз ахҭысқәа иаадырԥшит Иегова даҽа знеишьак ихы иаирхәарц , насгьы адунеизегьтәи ажәабжьҳәаратә ус хациркырц шиӡбаз .
Анцәа идоуҳа зауз ажәлар ҿыц ирыҵанакуаз 120 - ҩык ауаа џьашьахәыла еиуеиԥшымыз абызшәақәа рыла ацәажәара иалагеит , ауриацәеи апрозелитцәеи шаҳаҭра рырҭарц азы ( Аус .
2 : 4 — 11 , АдҾ ) .
Анаҩс ажәабжьҳәара аус Самарианӡа инаӡеит . 36 шықәса ҳ . ҳ . аан заԥхьатә хсамыз егьырҭ ажәларқәа рҟынтәи ауаа ажәабжь бзиа аилкаара алшара роуит .
Уажәшьҭа ақьырсианцәа Аҳра иазку ажәабжь ауаатәыҩса зегьы ирзеиҭарҳәалар акәын .
13 , 14 . а ) Иарбан « иҿыцу ԥҟароу » Иисус иҵаҩцәа ириҭаз ?
б ) Иаҳнарҵозеи ҳара Иисус иҿырԥшы ?
Уажәшьҭа ҳазааҭгылап ҳагәрахаҵара ҳацеиҩызшо ҳашрызныҟәалаша иазку адҵа .
Иисус ишьҭанеицәа « аԥҟара ҿыц » риҭеит .
( Уаԥхьа Иоанн 13 : 34 , 35 . )
Уи аԥҟара инақәыршәаны , ҳара бзиа аибабара мацара адагьы , иаҭаххар ҳагәрахаҵара ҳацеиҩызшо ҳашьцәеи ҳаҳәшьцәеи ҳаԥсҭазаара рыхҭынҵара ҳазхиазар ауп .
Иазгәаҭатәуп ари аҩыза аԥҟара Моисеи изакәан аҿы ишыҟамыз ( Матф .
22 : 39 ; 1 Иоанн 3 : 16 ) . Уи аҿы Иисус иаҳирбеит зеиԥшыҟам аҿырԥш бзиа .
Иара ахамеигӡара аарԥшуа иҵаҩцәа бзиа ибон , насгьы иԥсҭазаара рыхҭниҵеит .
Иисус уи ишьҭанеицәа зегь рҟынтә дазыԥшуп , ҳаргьы уахь ҳналаҵаны .
Даараӡа бзиа иаҳбо ҳашьцәеи ҳаҳәшьцәеи рзы ҳара агәаҟра ахгара , мамзаргьы аԥсра ҳақәшәар ауеит ( 1 Фес . 2 : 8 ) .
15 , 16 .
Иарбан иҷыдоу аамҭоу ҳара ҳазҭагылоу , насгьы ишԥаҳаиҭо Анцәа инапхгара ?
Иисус игәрагоу , иҟәышу атәы далихит , уи ишьҭанеицәа ианаамҭоу адоуҳатә фатәы риҭаларц ( Матф . 24 : 45 — 47 ) .
Ари адоуҳатә фатәы ахь иара убас иаҵанакуеит зҽызыԥсахуа аҭагылазаашьақәа ирыдҳәалоу изаамҭанытәу анапхгара .
Ҳара ҳанхоит Абиблиаҿы « аҵыхәтәантәи амшқәа » ҳәа зыӡбахә ҳәоу аамҭазы .
Уи адагьы , ҳаԥхьаҟа иаҳзыԥшуп ахаан иҟамлацыз агәырҩа ду ( 2 Тим .
3 : 1 ; Марк 13 : 19 ) . Насгьы Аҩсҭаа идемонцәеи иареи ажәҩан аҟынтәи адгьыл ахь илбаашьҭын , уи ауаа агәырҩа рзаанагеит ( Аат .
12 : 9 , 12 ) . Иара убас ҳара иҳаҭәашьоуп зеиԥшыҟам аус аҽалархәра : адунеи ахьынӡа-наӡааӡо ауаа зегьы ажәабжь бзиа рызнагара .
Ари ажәабжь иахьа еиԥш бызшәа рацәала ахаангьы ирыларымҳәацызт !
17 , 18 .
Ҳашԥазыҟазар ҳахәҭоу аизарақәа рҿы иҳауа анапхгара ?
Даара ихадоуп Иегова иорганизациа ала амаҵзуразы иҳаиҭо амыругақәа зегьы рхархәара .
Шәҽазышәшәома шәара уи аҟаҵара ?
Шәрызҿлымҳаума шәара аизарақәа рҿы арҭ амыругақәа еиҳа алҵшәа аманы ҳхы ишаҳархәаша иазкны иҳауа алабжьарақәа ?
Ишәыдышәкылома ари анапхгара Анцәа иҟынтә еиԥш ?
Ииашаҵәҟьаны , Иегова анаҩсгьы даҳзылԥхаларц азы , аизараҿы иҳауа амҩақәҵарақәа зегьы ҳрызҿлымҳазар ауп .
Ҳара уажәнатә урҭ гәахәарыла ҳрықәныҟәозар , уи агәырҩа ду аан Аҩсҭаа исистема аҵыхәтәанынӡа ианықәгахо , Анцәа инапхгара ацныҟәара иҳацхраауеит ( Матф . 24 : 21 ) .
Уи ашьҭахь Аҩсҭаа инырра ахьыҟамло адунеи ҿыц аҿы анхара иазку иҿыцу амҩақәҵарақәа аҭаххоит .
Џьанаҭ дгьыл аҟны адунеи ҿыц аҿы анхара иазку амҩақәҵарақәа зну аикәарҳәқәа аартхоит ( Шәрыхәаԥш абзацқәа 19 , 20 . )
19 , 20 .
Иарбан еикәарҳәқәоу адунеи ҿыц аҿы иаартхо , насгьы иалҵшәахозеи уи ?
Израильаа иҿыцу анапхгара анырҭахыз , Моисеи изакәан рыҭан .
Аамҭа анца , ақьырсиантә еизара « Христос изакәанԥҟара » рыҭан .
Абиблиа аҟынтәи ҳара еилаҳкаауеит адунеи ҿыц аҿы ашәҟә ҿыцқәа , мамзаргьы аикәарҳәқәа шаартхо .
( Уаԥхьа Аатра 20 : 12 . )
Иҟалап урҭ аикәарҳәқәа рыла Иегова ауаатәыҩса изаамҭанытәу анапхгара риҭар .
Урҭ рҟынтәи ауаа зегьы , зыԥсы ҭалогьы уахь иналаҵаны , Анцәа дара рҟынтә дыззыԥшу еилыркаауеит .
Урҭ аикәарҳәқәа анҭаҳҵаауа ҳара , ҳәарада , Иегова еиҳагьы ҳаизааигәахоит .
Абиблиа еиҳа инарҵауланы аилкаареи аикәарҳәқәа рҟынтәи ироуа адыррақәеи рыбзоурала , џьанаҭ дгьыл аҿы инхало ауаа зегьы бзиа еибабалоит , насгьы пату еиқәырҵалоит ( Ис . [ Ис . ]
26 : 9 ) . Шәхаҿы иаажәг изакәытә рҵаратә усу Аҳ Иисус Христос инапхгара аҵаҟа имҩаԥысло !
« Ашәҟәқәа рҿы ишарбаз аиԥш ала » инхало наӡаӡатәи аԥсҭазаара рзыԥшуп .
Аҵыхәтәантәи аԥышәара аан Иегова изиашаны иаанхо ауаа рыхьӡқәа наунагӡа « аԥсҭазааратә шәҟәы » ианылоит .
Уа ҳара ҳахьӡқәагьы анылар алшоит !
Убри аҟынтә ҳара Анцәа Иажәа азхәыцразы ҲААНГЫЛОЗАР , уи аҵакы аилкааразы ҲНАԤШУАЗАР , насгьы Анцәа инапхгара ҳацныҟәо ҲӠЫРҨУАЗАР , агәырҩа ду ахгара , насгьы адунеи ҿыц ахь анеира ҳалшоит . Уа аҟәыӷара злоу , бзиа ҳазбо ҳ-Нцәа Иегова есҽны еиҳа еиӷьны деилаҳкаалоит ! ( Еккл . 3 : 11 ; Рим . 11 : 33 ) .
Шәҽазышәшәала аишьцәеи аиаҳәшьцәеи аус аҿы , насгьы адоуҳаи аемоциеи рганахь ала иарбан цхыраароу ирҭаху аилкаара
АЖӘҨАН АХЬ дхалаанӡа Иисус иҵаҩцәа иреиҳәеит : « Шәарҭ . . . адгьыл зегьы аҟны шаҳаҭцәас шәысзыҟалоит » ( Аус . 1 : 8б ) .
Ишԥарылшоз раԥхьатәи ақьырсианцәа имариамыз ари адҵа анагӡара ?
Оксфордтәи ауниверситет апрофессор Мартин Гудмен ишазгәеиҭо ала , « ақьырсианцәа агәра ганы иҟан иҷыдоу адҵа шрыҭоу , уи Римтәи аимпериаҿы иҟаз егьырҭ адинқәа , аиудеиаагьы уахь иналаҵаны , ирылнакаауан » .
Иисус Аҳра иазку ажәабжь рылаҳәо , акыр дныҟәон .
Ииашоу ақьырсианцәа уи иҿыԥшуан .
Дара еилыркаауан « Аҳра ажәабжь рылаҳәара » иаанаго Аҩыра иану аҵабырг аилкаара зҭаху ауаа рыԥшаара шакәу ( Лука 4 : 43 , АдҾ ) .
Ари раԥхьатәи ақьырсианцәа реизараҿы апостолцәа зыҟаз амзызқәа ируакуп . Ажәа апостол ишыҟаҵәҟьоу еиҭоугозар , иаанагоит « ирышьҭуа » ( Лука 6 : 13 ; Марк 3 : 14 ) .
Иисус ишьҭанеицәа иреиҳәеит : « Шәцаны . . . ажәларқәа зегьы . . . идшәырҵала » ( Матф . 28 : 18 — 20 ) .
Иахьа адгьыл аҿы апостолцәа рҟынтә аӡәгьы дыҟаӡам , аха Иегова имаҵзуҩцәа аӡәырҩы амиссионерцәа ргәазыҟашьа аадырԥшуеит .
Амаҵзура арҭбааразы ааԥхьара анраҳауа , дара аҭак ҟарҵоит : « Абар сахьыҟоу !
Сышьҭы сара » ( Ис .
[ Ис . ]
6 : 8 ) . Шьоукы , иаҳҳәап зықьҩыла Галаад ашкол аушьҭымҭацәа , атәыла харақәа рахь ииасит .
Иҟоуп иахьынхо атәыла иаҵанакуа даҽа ҭыԥк аҿы амаҵ аура иалагаз .
Ирацәаҩуп даҽа бызшәак ала иҟоу аизарақәеи агәыԥқәеи рҿы амаҵ ауразы абызшәа зҵаз .
Ацхыраара ахьаҭаху ииасыз , мамзаргьы атәым бызшәа зҵо аишьцәеи аиаҳәшьцәеи еснагь зегь рзымариам .
Дара Иеговеи ирзааигәоуи рахь ахамеигӡара зныԥшуа абзиабара аадырԥшуеит .
Дара ибзианы иазхәыцны , зегь шәаны-изаны , рхы иамеигӡаӡакәа егьырҭ ирыцхраауеит ( Лука 14 : 28 — 30 ) .
Урҭ иҟарҵо ииашаҵәҟьаны даара ахә ҳаракуп .
Аха зегьы рҭагылазаашьақәа еиԥшым .
Иегова ишаҳаҭцәа зегьы ирылшаӡом ацхыраара ахьаҭаху аиасра , мамзаргьы тәым бызшәак аҵара .
Иҳалшома ҳара ҳаизараҿы амаҵ уа амиссионерцәа ргәазыҟашьа аҿыԥшра ?
Шәҭагылазаашьаҿы ишәылшо ҟашәҵала . . .
Иубаратәы иҟоуп раԥхьатәи ақьырсианцәа амиссионерцәа ргәазыҟашьа шаадырԥшуаз .
Аха реиҳараҩык џьаргьы имиасызар ҟалап .
Ус акәзаргьы , Тимофеи иахь ирхаз ааԥхьара даргьы ирыҵанакуан : « Инагӡала ууаз ажәа [ « аевангелие рылазҳәо иус » , АдҾ ] , ишаҭәоу аиԥш умаҵура бала » ( 2 Тим . 4 : 5 ) .
Арҭ ажәақәа Анцәа имаҵзуҩцәа зегь рахь иурхар ауеит .
Ииашаҵәҟьаны , иахьынхозаалакгьы ақьырсианцәа зегьы Аҳра ажәабжь рыларҳәалар ауп , насгьы аҵаҩцәа азыҟарҵалароуп .
Ҳара ҳаизара имаҷымкәа ахәарҭа азааҳгоит , амиссионерцәа ргәазыҟашьа аарԥшуа уа амаҵ ҳуазар .
Аҳәаанырцә амаҵ зуа амиссионерцәа аҭагылазаашьа ҿыцқәа рыҽрықәдыршәалароуп .
Зны-зынла дара ахаан изқәымшәац аҭагылазаашьақәа ирықәшәоит .
Аха иҟаҵатәузеи , ажәабжьҳәаҩцәа ахьазымхо аҭыԥ ахь аиасра ҳалымшозар ?
Иахәҭоума ахәыцра ҳаизара иаҵанакуа атерриториа ибзиаҵәҟьаны иаҳдыруеит ҳәа ?
Иҳалшарызма ажәабжьҳәараҿы иҿыцу аметодқәа ҳхы иаҳархәар ?
Иаҳҳәап , 1940 шықәсазы ҳпубликациақәа рҿы аишьцәеи аиаҳәшьцәеи ргәазҭарҵон мчыбжьык ахь знык амҩадуқәа рҿы ажәабжьҳәаразы аамҭа алырхларц .
Ишәылшарызма шәара ари алабжьара ақәныҟәара ?
Ишәылшома шәара ҳсаит аҟынтәи авидеороликқәа амаҵзураҿы рхархәара ?
Ажәакала , шәазхәыцхьоума шәара иҿыцу амаҵзура ахкқәа рыҽрылархәра ?
егьырҭ « аевангелие рылазҳәо иус » анагӡара ргәазҭаҵо
Агәазыҟашьа бзиа ҳацхраауеит ажәабжьҳәараҿы агәацԥыҳәареи азыҳаҵҳаҵареи раарԥшра .
Ацхыраара ахьаҭаху ииасуа , мамзаргьы даҽа бызшәак ала ицәажәо ауаа ажәабжь разҳәо ишдыру еиԥш зус бзианы издыруа жәабжьҳәаҩцәоуп .
Убри аҟынтә урҭ амаҵ рыцызуа аишьцәеи аиаҳәшьцәеи ирҿырҵаар рылшо рацәоуп .
Лассы-лассы амиссионерцәа аизара еиҷаҳауеит , уа ианаало аҭыԥантәи аишьцәа ҟалаанӡа .
Аӡы зыҽӡаазххьоу аишьцәа , шәҽазышәшәома шәара аизараҿы аҭакԥхықәрақәа роура , шәыгәрахаҵара шәыцеиҩызшо еиҳа шәрыцхрааларц азы ?
( 1 Тим . 3 : 1 ) . аус аҿы ацхыраара рыҭо
Ҳара аизара ҳазлацхраауа гәацԥыҳәарала ажәабжьҳәара ҳҽахьалаҳархәуа , насгьы аҭакԥхықәрақәа ргара ҳахьазхиоу мацарала акәӡам .
Ҳара зегьы — иқәыԥшу , зықәрахь инеихьоу , аишьцәагьы , аиаҳәшьцәагьы — згәы рҭынчтәу рыцхраара ҳалшоит ( Кәал . 4 : 11 ) .
Ҳагәрахаҵара ҳацеиҩызшо ҳашьцәеи ҳаҳәшьцәеи ҳрыцхрааларц азы , урҭ ибзианы иаҳдыруазар ауп .
Абиблиа ҳаанаԥхьоит аизараҿы аӡәи-аӡәи ҳагәцареибакларц ( Аур . 10 : 24 ) .
Ҳәарада , ҳара иаҳусым ҳалацәажәаӡом .
Аха ари абиблиатә ааԥхьара ҳанықәныҟәо , ҳашьцәа рҭахрақәа реилкаара ҳҽазаҳшәоит .
Урҭ иалкаау уск аҿы , ма адоуҳатә , насгьы аемоциатә цхыраара рҭахызар алшоит .
Егьырҭ рыцхыраара аҭакԥхықәра зду аизара аиҳабацәеи амаҵзуратә цхырааҩцәеи рымацара ракәӡам , ҭагылазаашьақәак рҿы ацхыраара урҭ иҟарҵар шрыхәҭоугьы ( Гал .
6 : 1 ) . Ҳара зегьы зықәрахь инеихьоу аишьцәеи аиаҳәшьцәеи , насгьы ауадаҩрақәа змоу аҭаацәарақәагьы ҳрыцхраалар ҳалшоит .
аԥсҭазаараҿы изықәшәо ауадаҩрақәа ирыхҟьаны згәы каҳаз ргәы шьҭыхуа
Ҿырԥштәыс даҳгап Сальваторе зыхьӡу аиашьа . Уи афинанстә уадаҩра ӷәӷәақәа иман .
Иара ибизнес , иҩны , имазара аиҳарак иҭиир акәхеит .
Иара даара гәҭыхас иман уи зегьы иҭаацәа ишырныруа .
Усҟан иеизара аҟынтәи ҭаацәарак ицхраарц рыӡбеит .
Урҭ Сальваторе иҭаацәеи иареи зықәшәаз ауадаҩрақәа анырба , иԥҳәыси иареи аусура аԥшаара ирыцхрааит , иара убас изныкымкәа хәылбыҽхала итәаны ирзыӡырҩуан , насгьы ргәы шьҭырхуан .
Уи дара еизааигәанатәит , насгьы еиҩызцәа бзиахеит .
Арҭ аҭаацәарақәа ауадаҩра ишеизааигәанатәызгьы , уажәы рышьҭахьҟа ианхьаԥшуа еицырхыргаз аамҭа гәахәарыла иргәалашәоит .
Ииашоу ақьырсианцәа рзы Анцәа ихаҵара́ — зылацәажәара ҟамло ак акәым .
Ҳара иаҳҭахуп , Иисус иеиԥш , агәыӷра узҭо ажәабжь бзиа ауаа зегьы рзеиҭаҳәара .
Ажәабжьҳәаҩцәа ахьазымхо аҭыԥқәа рахь аиасра ҳалша-иҳалымша , ҳара зегьы иҳалшоит ҳаизараҿы егьырҭ рыцхраара ( Гал . 6 : 10 ) .
Ус аныҟаҳҵо , аҭара иаанаго агәырӷьара ҳауеит , насгьы ҳус қьиақәа зегь рҿы алҵшәа ҳамазаауеит ( Кәал . 1 : 10 ; Аус . 20 : 35 ) .
Ахамеигӡара аарԥшуа Иезекииль символ ҳасабла Иерусалим ишакәшоз ааирԥшуан
ШӘЫЗЛАРЕИԤШУЗЕИ шәара ажәытәан инхоз аԥааимбарцәа ?
Аенциклопедиа « Понимание Писания » аҿы иануп аԥааимбар — ари « Анцәа игәҭаки игәаԥхареи зыла иаатуа ауаҩ иоуп » ҳәа ; иара « Анцәа ицҳаражәҳәаҩыс дыҟоуп , уи аԥхьаҟа иҟало адагьы , Иегова иҵарақәеи , идҵақәеи , иқәыӡбарақәеи рылеиҳәоит » .
Шәаргьы Анцәа ихьӡала ауаа ирылашәҳәоит иара Иажәа иану ажәабжь ( Матф .
24 : 14 ) . Ҳара ҳзы ҳаҭыр дууп Анцәа Иегова иӡбахә , насгьы уи ауаа рзы игәы иҭоу егьырҭ рзеиҭаҳәара .
Уи аус Аатра 14 : 6 аҟны зыӡбахә ҳәоу « ажәҩан агәы иалаланы инеиуа » амаалықьи ҳареи ҳаицалахәуп .
Аха ауадаҩрақәа ҳанрықәшәо , уи ҳхашҭыр ҟалоит .
Иарбан уадаҩрақәоу зыӡбахә ҳамоу ?
Иаҳҳәап , ааԥсара , агәкаҳара , акгьы уаԥсамшәа ухы абара .
Ажәытәан инхоз аԥааимбарцәагьы арҭ ауадаҩрақәа ирықәшәон , аха ргәы карыжьуамызт .
Дара рыдҵақәа Иегова ицхыраарала инарыгӡон .
Шәааи ҿырԥштәқәак ҳарзааҭгыланы еилҳаргап , Иегова изиашаз иԥааимбарцәа ҳарҿыԥшлар шҳалшо .
Зны-зынла есыҽнытәи аусқәа даараӡа ҳдырааԥсоит аҟынтә , ажәабжьҳәара ацара ҳалымшошәа ҳбоит ( Марк 6 : 31 ) .
Шәааи ҳазхәыцып аԥааимбар Иезекииль Вавилон иоуз адҵа . Уаҟа инхон итҟәаны иргаз иерусалимаа .
Ҽнак зны Анцәа аԥааимбар адҵа ииҭеит ақьырмыт аҿы ақалақь Иерусалим ҭихырц .
Иезекииль символ ҳасабла ақалақь ишакәшоз ааирԥшыр акәын : 390 мшы иарма ган дықәиазар акәын , анаҩс 40 мшы — иарӷьа ган .
Иегова иеиҳәеит : « Уарӷьажәҩа аҟынтәи уармажәҩахь узымааҳәуа шахала уҿасҳәоит , иукәшаны ианыҟоу амшқәа нҵәаанӡа » ( Иез . [ Иез . ] 4 : 1 — 8 ) .
Ҳәарада , уи итҟәаны иҟаз израильаа аинтерес рызцәырнагеит .
Иезекииль имариамыз ари адҵа шықәсык инеиҳаны инаигӡалар акәын .
Ишԥаилшеи уи иара ?
Иезекииль еиликаауан ԥааимбарс дзынашьҭыз .
Анцәа адҵа анииҭоз , иеиҳәеит : « [ Израильаа ] ӡырҩыргьы , имӡырҩыргьы . . . рыбжьара аԥааимбар дшыҟаз рдыруазаалоит » ( Иез . [ Иез . ] 2 : 5 ) .
Иезекииль идыз адҵа иамаз ахықәкы игәалашәон , убри аҟынтә Иерусалим ишакәшоз символны аарԥшра дазхиан .
Иара дышԥааимбарҵәҟьаз шьақәирӷәӷәеит .
Иаарласны итҟәаны иҟаз ауриацәеи иареи ажәабжь раҳаит : « Ақалақь ықәхуп ! »
Усҟан израильаа еилыркааит рыбжьара аԥааимбар дшыҟаз ( Иез .
[ Иез . ] 33 : 21 , 33 ) . Ҳара иахьа ауаа ирылаҳҳәоит Аҩсҭаа ицқьам идунеи иаарласны ишықәгахо .
Зны-зынла ҳшааԥсогьы , Анцәа Иажәа иану ауаа ирзеиҭаҳҳәоит , изныкымкәа ҳарҭаауеит , насгьы абиблиатә ҵарақәа мҩаԥаҳгоит .
Ари асистема аҵыхәтәа иазку аԥааимбаражәақәа наӡацыԥхьаӡа , ҳаигәырӷьоит Анцәа ҳара ҳала игәҭакқәа ахьааиртуа .
Ҳара хамеигӡарала аџьабаа ҳбоит , насгьы Иегова ицхыраара ҳныруеит , аха ауаа иаҳҳәо ажәабжь иахьақәҿырымҭуа иахҟьаны , зны-зынла ҳгәы каҳалар ауеит .
Уи аҩыза аҭагылазаашьаҿы Иеремиа иҿырԥшы ҳгәалашәалар бзиахоит .
Аԥааимбар израильаа Анцәа иажәабжь ахьрылеиҳәоз ихыччон , насгьы дладырҟәуан .
Зны Иеремиа иагьиҳәеит : « Уаҳа иӡбахә салацәажәаӡом , ихьӡалагьы акгьы сҳәаӡом » .
Иеремиа ҳара иҳаиԥшыз уаҩын , иҳамоу ацәаныррақәа иаргьы иман .
Аха уеизгьы иара Анцәа иажәабжь аҳәара даҟәымҵӡеит .
Избан ?
Аԥааимбар иҳәеит : « Аха сгәаҿы иара [ Иегова ] иажәа сыбаҩқәа рҿы иҭаку амца иаҩызан , сааԥсеит ишысҵәахуаз , уаҳа исзычҳауамызт » ( Иер . [ Иер . ]
20 : 7 — 9 ) . Ауаа ирызнаҳго ажәабжь ишазнеиуа ҳгәы анканажьуа , иаҳҳәо Анцәа иажәабжь ахаҭа ҳазхәыцлар , ҳцәаныррақәа ҳариааир ҳалшоит .
Уи ҳабаҩқәа рҿы иҭаку амца иаҩызазар ауеит .
Ҳара уи амца ҳарцәаӡом , есыҽны Абиблиа аԥхьара ҳҽаҳаршьцылозар .
Зны-зынла дҵак анҳауа , аха уи шыҟаҵатәу анҳзеилымкаауа , агәҭынчымра ҳазцәырҵыр алшоит .
Иҟалап аԥааимбар Осиа уи аҩыза дақәшәазар .
Иегова идиҵеит : « Уцаны , акаҳԥы ԥҳәысс дга , ацәыбзахшацәагьы уоуеит » ( Ос . [ Ос . ]
1 : 2 ) . Шәазхәыц Осиа иҭыԥ аҿы шәыҟазҭгьы шәхы шыжәбарыз .
Аха иара Анцәа дизыӡырҩын , Гомерь ԥҳәысс дигеит . Уи иара иҟынтәи аԥа длоуит .
Анаҩс лара аԥҳа длоуит , нас еиҭа аԥа .
Иҟалап лыԥҳаи лԥа аиҵби цәыбзахшаразҭгьы .
Иегова аԥааимбар иеиҳәахьан ԥҳәысс иигараны иҟаз « лцәыбзацәа дыҩуа дрышьҭалоит » ҳәа .
Иазгәашәҭ Иегова ишиҳәаз « лцәыбзацәа » ҳәа , « лцәыбза » акәымкәа .
Иара убас Анцәа иҳәеит аҵыхәтәаны лара Осиа иахь дгьежьырц шылҭаххо .
Дшәыдышәкыларызма шәара уи лҩыза аԥҳәыс ?
Убри ауп Иегова Осиа дҵас ииҭаз !
Аԥааимбар уи имаҷымкәа аԥарагьы лыхҭниҵар акәхеит ( Ос . [ Ос . ]
2 : 7 ; 3 : 1 — 5 ) . Иҟалап Осиа ари адҵа ҵакыс иамоу изеилымкаауазҭгьы .
Аха иара азиашара аарԥшны уи ахьынаигӡаз абзоурала , ҳара иҳалшоит Израиль Зегьзымчу Анцәа данаанрыжь имаз ацәаныррақәа реилкаара .
Аха згәы цқьаз израильаа шьоукы уеизгьы Анцәа иахь ихынҳәит .
Иахьа Анцәа аӡәгьы идиҵаӡом акаҳԥы ԥҳәысс лгара .
Иаҳҵозеи Осиа ари адҵа анагӡара дахьазхиаз аҟынтәи ?
Зегь раԥхьа иргыланы ҳара иҳалшоит Аҳра иазку ажәабжь бзиа « ҩнык аҟнытә даҽа ҩнык ахь » гәахәарыла анагара , уи цәгьоушәа ҳбозаргьы ( Аус .
20 : 20 ) . Иҟалап маҵзура хкқәак рыҽрылархәра ҳцәыцәгьазар .
Иегова ишаҳаҭцәа Абиблиа здырҵоз аӡәырҩы еилыркаауаз аҵабырг шыргәаԥхозгьы , ирҳәон ҩнаҭацыԥхьаӡа ажәабжьҳәара ахаан ҳцаӡом ҳәа .
Аха ԥыҭрак ашьҭахь урҭ рахьтә аӡәырҩы уаанӡа рхаҿы ирзаамгоз аус рҽазыркит .
Убас , Осиа иҿырԥшы ҳаргьы ахәарҭа ҳзаанагар алшоит .
Осиа ихҭыс даҽа урокк алҳкаар ҳалшоит .
Иара илшон Иегова ус еиԥш иҟаз адҵа иимҭарц азы диҳәар .
Иаҳдыруазма ҳара уи адҵа атәы , Осиа иара ишәҟәаҿы уи аӡбахә анимҵазҭгьы ?
Ҳаргьы Иегова иӡбахә аҳәара алшара анҳауа аҭагылазаашьа ҳақәшәар ҳалшоит , аха уи аҭагылазаашьа атәы аӡәгьы ианизымдыруа .
Убас еиԥш иҟаз аҭагылазаашьа дақәшәеит аиҳабыратә классқәа рҿы итәоу Еиду Аштатқәа рҿы инхо Анна .
Арҵаҩы ахәыҷқәа еиҳарак ргәы иҵхо атема иазкны ахыҭҳәаа рҩырц адҵа рылҭеит .
Анаҩс акласс зегьы аҿаԥхьа ргәаанагара шьақәдырӷәӷәар акәын .
Ҳәарада , Анна шаҳаҭра аҟаҵара алшара лаҩлыжьыр лылшон .
Аха илыӡбеит ари алшара лызҭаз Анцәа иоуп ҳәа .
Лара еилылкаауан аҵара лыцызҵоз иахырҳәаар рылшоз , убри аҟынтә Иегова иҳәара далагеит .
Уи даараӡа илҭаххеит зыгәра лго аиҭаҳәара .
Лара лусумҭа темас иаман : « Аеволиуциа .
Афактқәа ирҳәо » .
Арԥарцәеи аҭыԥҳацәеи ажәытәан инхоз аԥааимбарцәа ирҿыԥшны гәымшәарыла Иегова Ҳазшаз шиакәу еиҭарҳәоит
Анна илҩыз ахыҭҳәаа акласс аҿаԥхьа данаԥхьа , аҵара лыцызҵоз аеволиуциа даара агәра згоз ӡӷабк азҵаарақәа лықәлыԥсо далагеит .
Анна урҭ азҵаарақәа рҭак ишахәҭаз еиԥш аҟаҵара лылшеит .
Арҵаҩы даара иџьалшьеит Анна абас еиԥш ибзианы дахьықәгылаз , насгьы уи азы аҳамҭа лылҭеит .
Ԥыҭрак ашьҭахь Аннеи азҵаарақәа лызҭоз аӡӷаби изныкымкәа адунеи ашара иазкыз атемақәа ирылацәажәеит .
Лҵшәас иаанагазеи Анна Иегова иҟынтә « адҵа » ахьлыдылкылаз ?
Лара илҳәоит : « Уажәшьҭа амаҵзураҿы еиҳа схы сақәгәыӷуеит , ажәабжьҳәарагьы сацәшәаӡом » .
Ажәа аԥааимбар иамоу аҵакы инагӡаны ҳара иҳаҵанакӡом , аха ажәытәан инхоз Иезекииль , Иеремиа , Осиа реиԥш иҟаз Анцәа имаҵзуҩцәа иаадырԥшуаз ахамеигӡара ҳаҿыԥшлар , насгьы азиашара аарԥшуа Иегова игәаԥхара наҳагӡалар ҳалшоит !
Изҭаҳамҵаарызеи аҭаацәаратә мҵахырхәараан , ма ҳхатәы ҭҵаараан егьырҭ аԥааимбарцәа рҿырԥшы ? Ҳара урҭ ҳарҿыԥшлар шҳалшо ҳазхәыцлар ауеит .
© 2016 Watch Tower Bible and Tract Society of Pennsylvania



Бесплатно .

Хәыда-ԥсада .
Ари аҭыжьымҭа адунеизегьтәи абиблиатә рҵаратә ус иахәҭакуп , хатәгәаԥхарала иалаҵоу аԥарала иҟоуп , насгьы Иегова ишаҳаҭцәа имҩаԥыргоит .
Даҽакала иарбамзар , Ауриатә Ҩырақәа рҟынтә ацитатақәа еиҭагоуп урысшәала иҭыжьу « Иԥшьоу Аҩыра — Адунеи ҿыц аиҭага » аҟынтә , Ақьырсиантә Бырзен Ҩырақәа аагоуп аԥсышәала иҭыжьу Ауасиаҭ Ҿыц аҟынтә , Аԥсаломқәа рҟынтә ацитатақәа аагоуп аԥсышәала иҭыжьу Аԥсалҭыр аҟынтә ( ириашоуп иҿыцу аҩышьаԥҟарақәа инарықәыршәаны ) .
Егьи аиҭага : АдҾ — ацитатақәа еиҭагоуп урысшәала иҭыжьу « Иԥшьоу Аҩыра — Адунеи ҿыц аиҭага » аҟынтә
Аҵакы
Аилкаара изаԥсоу 3
Абиблиа еиқәхеит , аамҭа рацәаны ишцазгьы 4
Абиблиа еиқәхеит , аҿагыларақәа шыҟазгьы 5
Абиблиа еиқәхеит , уа иану атекст аԥсахра ишашьҭазгьы 6
Абиблиа аиқәхара зыбзоурахаз 8
Иалшома ақәымчра ахьыҟам адунеи ҟалар ? 30
Иаҳәозеи Абиблиа ?
32 Аҳра шәашьҭаз , амал аизгара акәымкәа 9
Избан ҳҷаԥшьалар зҳахәҭоу ?
15

Анцәа иааирԥшуа ҳзыԥсам ақьиаразы аџьшьара иаҳҭоит 20
Анцәа иааирԥшуа ҳзыԥсам ақьиара аӡбахә ауаа ирылашәҳәала 25
АЦӘА АҞЫНТӘ ИААГОУ АТЕМА | АБИБЛИА .
ИШԤЕИҚӘХЕИ УИ ИАХЬА УАЖӘРААНӠА ?
Иԥшьоу ашәҟәқәа рыбжьара Абиблиа ихадоу аҭыԥ ааннакылоит .
Ашәышықәсақәа рыҩныҵҟа Абиблиа еиԥш даҽа шәҟәык ауаатәыҩса анырра ӷәӷәа рнаҭомызт .
Иара убас Абиблиа инҭырҳәыцааны ишҭырҵаауаз еиԥш даҽа шәҟәык ҭырҵаауамызт , насгьы уи зықәшәоз акритика даҽа шәҟәык ақәымшәацызт .
Иаҳҳәап , аҵарауаа шьоукы иахьа рхы иадырхәо Абиблиа агәра агара иаԥсам ҳәа ргәы иаанагоит .
Абар адинхаҵарақәа ҭызҵаауа профессорк ииҳәо : « Иааркьаҿны иаҳҳәозар , аоригиналтә текст мԥсахкәа ишеиҭашьақәҳаргылаз агәра ганы ҳаҟам .
Ҳара иҳамоу агхақәа рыла иҭәу ахҩылаақәа роуп .
Урҭ анапылаҩырақәа реиҳарак аоригинал анырҩыз ашьҭахь ашәышықәсақәа анҵы ауп ианцәырҵ , ус анакәха еилкаауп зқьыла аиԥшымрақәа шрымоу » .
Егьырҭ рдинхаҵаратә хәаԥшышьақәа ирыхҟьаны , Абиблиа агәра ргаӡом .
Иаҳҳәап , Фаизал зыхьӡу ахаҵа иқьырсианмыз аҭаацәараҿы изҳауан .
Иара еснагь иарҳәон Абиблиа иԥшьоу шәҟәуп , аха уи ԥсахын ҳәа .
Уи иҳәоит : « Аҵыхәтәаны сара Абиблиа иалацәажәарц зҭахыз ауаа рыгәра сымго салагеит , избанзар дара аоригиналтә Библиа рымамызт , ирымаз иԥсахыз акәын ! »
Ихадазар аума ҳара ҳзы Абиблиа ԥсахзу-иԥсахымзу ?
Шәазхәыц : рыгәра жәгалома иссиру ԥхьаҟатәи ҳԥеиԥш иазку абиблиатә ԥааимбаражәақәа , урҭ аоригиналтә текст аҿы иҟазу-иҟамзу шәзымдыруазар ?
( Римаа рахь 15 : 4 ) . Шәхы иашәырхәалома абиблиатә принципқәа аусуреи , аҭаацәареи , Анцәа имҵахырхәареи ирыдҳәалоу ихадоу аӡбарақәа аншәыдышәкыло , иахьа ҳхы иаҳархәо Абиблиа ажәытә текстқәа ркопиақәа ракәзар , насгьы агхақәа рымазар ?
Иахьа Иԥшьоу Аҩыра аоригиналтә текст шнымхазгьы , зқьыла иҟоу абиблиатә текст ахҩылаақәа ҳхы иаҳархәалар ҳалшоит .
Ишԥеиқәхеи арҭ анапылаҩырақәа , аамҭа рацәаны ишцазгьы , аҿагыларақәа шрымазгьы , насгьы уа иану атекст рыԥсахырц ишашьҭазгьы ?
Ишԥарӷәӷәо уи иахьа ҳхы иаҳархәо Абиблиахь иҳамоу агәрагара ?
Арҭ азҵаарақәа рҭак анаҩстәи астатиақәа рҿы ишәыԥшаауеит .
АЦӘА АҞЫНТӘ ИААГОУ АТЕМА | АБИБЛИА .
ИШԤЕИҚӘХЕИ УИ ИАХЬА УАЖӘРААНӠА ?
ИЗҬАГЫЛАЗ АШӘАРҬАРА : Раԥхьаӡа Абиблиа зыҩуаз , насгьы анаҩс уи хызҩылаауаз рхы иадырхәон апапируси апергаменти ( 2 Тимофеи иахь 4 : 13 ) * .
Иарбан шәарҭароу уи иацыз ?
Апапирус ирласны иԥжәоит , еиқәаҵәахоит , насгьы ихәаш-хәаша ицоит .
« Аҵыхәтәаны апапирус хәаш-хәашаны ианцалак , арахәыцқәеи уаԥсҵәык асабеи роуп иалҵуа , — рҳәоит аҵарауаа-аегиптологцәа Ричард Паркинсони Стивен Куиркии . — Аамҭа цацыԥхьаӡа апапирус иалху аикәарҳә аԥакәа ахылар , ма ацәаакыра иахҟьаны абаара иалагар алшоит .
Уи иара убас аҳәынаԥқәеи ахәаҷа-маҷақәеи , еиҳарак ашышкамс шкәакәақәа ибжьырхыр рылшоит .
Папирусқәак анырыԥшаа ашьҭахь , амра ашәахәақәеи ацәаакыра ӷәӷәеи ирыхҟьаны ирласны ибжьысит .
Апергамент апапирус аасҭа еиҳа иӷәӷәоуп , аха уигьы бжьысуеит ишахәҭоу ихьчамзар , аҳауа аҽаԥсахуазар , ацәаакыра ахьыҟоу ишьҭазар , ма амра ақәԥхозар * .
Иара убас ахәаҷа-маҷақәагьы аԥырхагахоит .
Убри азоуп ажәытәтәи анапылаҩырақәа жәпакы иахьанӡа изеиқәымхаз .
Абиблиатә напылаҩырақәа аамҭа анца ибжьысызҭгьы , усҟан абиблиатә жәабжьгьы ыӡуан .
АБИБЛИА ШЕИҚӘХАЗ : Аиудеицәа рзакәан инақәыршәаны , аҳцәа зегьы « рхазы азакәан хырҩылаар » акәын , уахь иаҵанакуан Абиблиа раԥхьатәи ашәҟәқәа хәба ( Ҩынтәзакәан [ Второзаконие ] 17 : 18 ) .
Уи инеиҳангьы , зус бзианы издыруаз ахҩылааҩцәа Иԥшьоу Аҩыра ахҩылаақәа рацәаны иҟарҵеит , убри аҟынтә актәи ашәышықәса алагамҭазы ҳ . ҳ . урҭ израильтәи асинагогақәа рҿы мацара акәымкәа , хара иҟаз Македониагьы иуԥшаар улшон ! ( Лука 4 : 16 , 17 ; Аусқәа 17 : 11 ) .
Ишԥеиқәхеи ажәытә напылаҩырақәак иахьа уажәраанӡа ?
Иԥсу амшын аикәарҳәқәа еиқәхеит ашоура ахьыҟаз аҭыԥқәа рҿы , анышәаԥшь иалху аԥҳалқәа ирҭаҵаны аҳаԥқәа рҿы иахьыҵәахыз абзоурала
« Аиудеицәа Иԥшьоу Аҩыра атекст зныз аикәарҳәқәа рыхьчарц азы , аирыӡ ма аԥҳал еиԥш иҟоу амаҭәарқәа ирҭарҵон » , — иҳәоит Ауасиаҭ Ҿыц аҭҵааҩы Филипп Камфорт .
Иҟалап ақьырсианцәа уи аҵас ртәыртәзар .
Убри азоуп раԥхьатәи абиблиатә напылаҩырақәак анышәаԥшь иалхыз аԥҳалқәа , илашьцаз ауада хәыҷқәа , аҳаԥқәа , насгьы ашоура ахьыҟоу аҭыԥқәа рҿы изырԥшааз .
АЛҴШӘА : Абиблиатә напылаҩырақәа рыхәҭақәа иахьанӡа зқьыла еиқәхеит , урҭ рҟынтә 2 000 шықәса инареиҳаны зхыҵуагьы ыҟоуп .
Абас еиԥш ашәышықәсақәа ирылсны ҳара ҳҟынӡа иааз , зхыԥхьаӡара рацәоу аманускриптқәа рыла ишьақәырӷәӷәоу даҽа документк ыҟам .
Апапирус — ари аӡаҿы изызҳауа , апапирус захьӡу аҵиаа иалху маҭәаруп . Уи аҩразы рхы иадырхәон .
Апергамент аԥстәқәа рцәа иалху маҭәаруп .
Иаҳҳәап , напаҵаҩрала ишьақәырӷәӷәоу Еиду Аштатқәа рхьыԥшымра адекларациа апергамент аҿы иҩын .
Иахьа , 250 - ҟа шықәса рышьҭахь , уа иану атекст аԥшшәы цеит , насгьы аԥхьара цәгьахеит .
АЦӘА АҞЫНТӘ ИААГОУ АТЕМА | АБИБЛИА .
ИШԤЕИҚӘХЕИ УИ ИАХЬА УАЖӘРААНӠА ?
ИЗҬАГЫЛАЗ АШӘАРҬАРА : Аҳәынҭқарратә еиҳабырақәеи адиннапхгаҩцәеи аӡәырҩы ирылшоз зегь ҟарҵон абиблиатә жәабжь аларҵәара иаԥырхагахарц азы .
Рымчра рхы иархәаны дара ауаа Абиблиа рымазарц , еиҭаргаларц , ихырҩылааларц , анаҩс иркьыԥхьларц лассы-лассы азин рырҭомызт .
Еилҳаргап ҩ-ҿырԥштәык .
167 шықәса шыҟаз ҳ . ҟ .
Аселевкидцәа рышьҭра иатәыз аҳ Антиох Епифан Ауриатә Ҩырақәа рыхҩылаақәа зегьы ықәыргарц дҵас иҟаиҵеит , избанзар иара иҭахын аиудеиаа абырзенцәа рдинхаҵара аныҟәгара иалагарц , насгьы уи мчыла ирыдицалон .
Абар аҭоурыхҭҵааҩ Генрих Грец Антиох иуаажәлар иҟарҵоз иазкны ииҳәо : « Урҭ Тора аикәарҳә џьара ианырбоз , иԥыжәжәаны ишьҭарҵон , ирбылуан , насгьы иԥшьоу аҩыра агәҭынчра ззаанагоз анырбоз иаразнак иршьуан » .
Абжьаратәи ашәышықәсақәа .
Акатоликтә динхаҵара ахаҭарнакцәа шьоукы ауахәамахь инеиуаз ауаа акатоликтә ҵарақәа ракәымкәа , абиблиатә жәабжь ахьырҳәоз ргәы ԥнажәон , насгьы алаҭын бызшәала иҟаз Аԥсалом ада , егьырҭ Абиблиа ашәҟәқәа змаз дарбанзаалак деретикуп ҳәа ауаа ирыларҳәон .
Уахәамак иаҵанакуаз ахеилак аусԥҟа аԥырҵеит . Уи инақәыршәаны иахәҭан « аҽазҵәылхра аарԥшны , зиашарыла , иааҟәымҵӡакәа аеретикцәа рыԥшаара . . . уамашәа иубо аҩнқәеи аҩны аҵақәеи ишахәҭоу еиԥш игәаҭо . . .
Еретикк иакәзаргьы дахьыԥшаахоз аҩны ықәгатәын » .
Абиблиа аӷацәа ргәы иҭаз аҟаҵара рылшазҭгьы , ҳара Абиблиа иану ажәабжь ахаан иҳаҳауамызт .
Уильиам Тиндал англыз бызшәахьы еиҭеигаз Абиблиа еиқәхеит , уи мап ацәкреи ақәгареи ишашьҭазгьы , насгьы Тиндал ихаҭа 1536 шықәсазы дшыршьызгьы
АБИБЛИА ШЕИҚӘХАЗ : Антиох Епифан имҩаԥигоз игәымбылџьбараз ашьҭашәарыцарақәа Израиль инхоз аиудеиаа рахь акәын иахьырхаз .
Аха аиудеиатә еилазаарақәа егьырҭ аҭыԥқәа рҿгьы иҟан .
Аҵарауаа ишырҳәо ала , актәи ашәышықәса ҳ . ҳ . шыҟаз ауриацәа реиҳараҩык Израиль анҭыҵ инхон .
Дара Иԥшьоу Аҩыра ахҩылаақәа асинагогақәа рҿы ирыман . Урҭ Аҩырақәа аамҭақәа анца егьырҭ ахылҵшьҭрақәа , ақьырсианцәагьы уахь иналаҵаны , рхы иадырхәоз Аҩырақәа ракәын ( Аусқәа 15 : 21 ) .
Абжьаратәи ашәышықәсақәа рзы Анцәа Иажәа бзиа избоз ауаа аҿагыларақәа шыҟазгьы , гәымшәарыла Абиблиа хырҩылаауан , насгьы ауаа ирыладырҵәон .
XV ашәышықәса азбжазы акьыԥхьгатә машьынка ҭрыжьаанӡа Абиблиа ахәҭақәак иҟалап 33 бызшәа рыла иҟазҭгьы .
Иаарласны Абиблиа еиҳаны абызшәақәа рыла аиҭагареи акьыԥхьреи ирылагеит .
АЛҴШӘА : Амчра ӷәӷәа змаз аҳәынҭқарратә еиҳабырақәеи адиннапхгаҩцәеи аҿагыларақәа шаадырԥшуазгьы , Абиблиа зегь раасҭа ирыларҵәоу , насгьы зегь раасҭа еиҭарго шәҟәны иҟалеит .
Уи тәылақәак рзакәани , ркультуреи , рбызшәеи , миллионҩыла ауаа рыԥсҭазаареи анырра анаҭеит .
Амасоретцәа инҭырҳәыцааны Иԥшьоу Аҩыра атекст хырҩылаауан
АЦӘА АҞЫНТӘ ИААГОУ АТЕМА | АБИБЛИА .
ИШԤЕИҚӘХЕИ УИ ИАХЬА УАЖӘРААНӠА ?
ИЗҬАГЫЛАЗ АШӘАРҬАРА : Аамҭа рацәаны ишцазгьы , аҿагыларақәа шырацәазгьы , Абиблиа еиқәхеит .
Аха иҟан даҽа шәарҭарак .
Абиблиа ахҩылааҩцәеи аиҭагаҩцәеи шьоукы уа ианыз атекст аԥсахра рҽазыршәон .
Лассы-лассы дара рхатә гәаанагара инақәыршәаны Абиблиа аиҭагара иашьҭан , зыгәра рго Абиблиа иану ақәыршәара аҭыԥан .
Абар ҿырԥштәқәак :
Амҵахырхәаразы аҭыԥ .
Аԥшьбатәи ашәышықәсеи аҩбатәи ашәышықәсеи рыбжьара ҳ . ҟ . Самаритянское Пятикнижие * зыҩуаз Ақәҵымҭа ( Исход ) 20 : 17 аҿы ажәақәа « Гаризим аҿы .
Уа уара амҭанагарҭа ургылар ауп » ацырҵеит .
Убасала самариаа Иԥшьоу Аҩыра рхы иархәаны , Гаризим ашьхаҿы аныҳәарҭа здыргылаз шьақәдырӷәӷәарц рҽазыршәеит .
Х-хаҿык змоу Анцәа изку аҵара .
Абиблиа анырыҩ 300 шықәса инареиҵаны ашьҭахь Анцәа х-хаҿык имоуп ҳәа агәра згоз динҭҵааҩык 1 Иоанн 5 : 7 аҿы иациҵеит ажәақәа « ажәҩан аҿы : Аб , Ажәа , Аԥсы Цқьа ; урҭ рыхԥагьы акуп , еицыҟоуп » .
Арҭ ажәақәа аоригиналтә текст аҿы иуԥылаӡом .
Абиблиаҭҵааҩ Бриус Мецгер ишазгәеиҭо еиԥш , арҭ ажәақәа « афбатәи ашәышықәса инаркны лассы-лассы ажәытәлаҭын Библиеи [ алаҭын ] Вульгатеи рнапылаҩырақәа рҿы иуԥыло иалагеит » .
Анцәа ихьӡ .
Аиудеиатәи амцхаҵарақәа ирықәныҟәо Абиблиа аиҭагаҩцәа аӡәырҩы Аҩыраҿы Анцәа ихьӡ анырхырц рыӡбеит .
Дара уи ахьӡ атитулқәа « Анцәа » , насгьы « Иҳақәиҭу » рыла ирыԥсахит . Аха урҭ атитулқәа Абиблиаҿы Анцәа идагьы ауааи , амцхаҵара иадҳәалоу амаҭәарқәеи , Аџьныши рахь ирхоуп ( Иоанн 10 : 34 , 35 ; 1 Коринфаа рахь 8 : 5 , 6 ; 2 Коринфаа рахь 4 : 4 ) * .
АБИБЛИА ШЕИҚӘХАЗ : Актәи , Абиблиа хызҩылаауаз рыбжьара ишабалак уи аус иазнеиуаз шыҟазгьы , реиҳараҩык рус бзианы ирдыруан , насгьы инҭырҳәыцааны инарыгӡон .
Ҿырԥштәыс иааҳгап амасоретцәа .
Дара Ауриатә Ҩырақәа ртекст хырҩылаауан афбатәи ашәышықәсеи ажәабатәи ашәышықәсеи рыбжьара ҳ . ҳ . Иахьа урҭ русумҭа амасореттә текст ҳәа еицырдыруеит .
Агхақәа ҟамларц азы , амасоретцәа атекст аҿы ажәақәеи анбанқәеи рыԥхьаӡон .
Иахьынтәихырҩылаауаз атекст аҿы агхақәа ыҟоуп ҳәа ргәы ианаанагоз , дара ацәаҳәақәа рҿы азгәаҭақәа ҟарҵон .
Амасоретцәа абиблиатә текст ариашара рзыгәаӷьуамызт .
Асемиттә лингвистикеи абиблиатә филологиеи рыпрофессор Моше Гошен-Готтштаин иҩит « идырны уи [ ари ажәытә ҵас ] ақәымныҟәара дара зегь раасҭа еицәаз ацәгьоура ирзаҩызахон » ҳәа .
Аҩбатәи , ҳара ҳҟынӡа иааз анапылаҩырақәа жәпакы абиблиаҭҵааҩцәа алшара рнаҭоит атекст иамоу агхақәа рыԥшаара .
Иаҳҳәап , адиннапхгаҩцәа ашәышықәсақәа рыҩныҵҟа ауаа ирарҳәон ирымаз алаҭын еиҭагақәа Абиблиа аоригиналтә текст ауп ҳәа .
Уи аамҭазы дара рхала 1 Иоанн 5 : 7 аҿы хыхь зыӡбахә ҳҳәаз ажәақәа ацырҵеит , урҭ аоригиналтә текст аҿы ишыҟамызгьы .
Ари агха уԥылоит зегь зыгәра рго англыз бызшәала еиҭагоу Акрал Иаков Ибиблиа аҿгьы .
Аха еилкаахазеи егьырҭ анапылаҩырақәа анырыԥшаа ?
Бриус Мецгер иҩуан : « Ацыԥҵәаха [ 1 Иоанн 5 : 7 аҟынтәи ] ажәытә напылаҩырақәа рҿы иуԥылаӡом ( сириатә , акопттә , аерман , ефиоптә , араԥ , аславиантә еиҭагақәа ) , алаҭын еиҭагаҿы ада » .
Еиҭарҿыцыз Акрал Иаков Ибиблиеи егьырҭ аиҭагақәак рҿи ари ацыԥҵәаха аныхын .

200 шықәса ҳ . ҳ . шыҟаз иҩыз Честер Битти ипапирус P46
Ишьақәдырӷәӷәама ажәытә напылаҩырақәа Абиблиа иану ажәабжь шыԥсахмыз ?
1947 шықәсазы Иԥсу амшын аикәарҳәқәа анырыԥшаа , абиблиаҭҵааҩцәа ауриатә масореттә текст зқьы шықәса инареиҳаны раԥхьа иҩыз абиблиатә еикәарҳәқәа ирҿдырԥшит .
Иԥсу амшын аикәарҳәқәа аредакторцәа руаӡәк ишиҳәоз ала , еикәарҳәы заҵәык « лак-ҩакрада ишьақәнарӷәӷәоит азқьышықәсақәа рыҩныҵҟа ауриатә хҩылааҩцәа абиблиатә текст аҵакы ԥсахрада , ииашаны ишеиҭаргоз » .
Дублин ( Ирландиа ) иҟоу Честер Битти ибиблиотекаҿы апапирусқәа реизга ыҟоуп . Уа иҟоуп Ақьырсиантә Бырзен Ҩырақәа ( Ауасиаҭ Ҿыц ) рҿы иҟоу ашәҟәқәа реиҳарак .
Уи аизгаҿы иара убас иуԥылоит аҩбатәи ашәышықәсазы ҳ . ҳ . иҟаҵаз анапылаҩырақәа . Урҭ Абиблиа анырыҩ ашьҭахь 100 шықәса анҵы ауп ианцәырҵ .
« Урҭ апапирусқәа атекст аҷыдарақәа рганахь ала иҳаилдыркаауа шырацәоугьы , — ануп библиатә еилыркаагак аҿы , — дара иара убас ишьақәдырӷәӷәоит абиблиатә текст иааџьоушьартә ииашаны ишеиҭаргоз » ( The Anchor Bible Dictionary ) .
« Агәра ганы иуҳәар алшоит иарбанзаалак ажәытә усумҭак абас ииашаны еиҭагамызт ҳәа »
АЛҴШӘА : Ашәышықәсақәа рыҩныҵҟа Абиблиа зныкымкәа ишхырҩылаауазгьы , уи атекст ԥсахрада иаанхеит . Ҳара еиҳагьы уи агәра агаразы амзызқәа ҳауит .
« Иҟам абас еиԥш ирацәоу , насгьы атекст шиашоу ала акыр зхыҵуа ашьақәырӷәӷәарақәа змоу даҽа шәҟәык , насгьы дарбанзаалак аобиективтә хәаԥшышьа змоу аҵарауаҩ иахьа иҳамоу атекст иааизакны иугозар ԥсахрада ҳара ҳҟынӡа ишааз мап ацәкра далагом » , — иҩит британиатәи аҵарауаҩ Фредерик Кеньон Ақьырсиантә Бырзен Ҩырақәа ирызкны .
Ауриатә Ҩырақәа ирызкны аҵарауаҩ Уильиам Ҳенри Грин иҳәеит : « Агәра ганы иуҳәар алшоит иарбанзаалак ажәытә усумҭак абас ииашаны еиҭагамызт ҳәа » .
Самаритянское Пятикнижие — ари самариаа иҭрыжьыз Абиблиа раԥхьатәи хә-шәҟәык роуп .
Еиҳаны аинформациа шәыԥшаар шәылшоит аброшиура « Слово Бога в картах и схемах » аҿы , адаҟьақәа 1 — 13 .
Иара убас уи Иегова ишаҳаҭцәа рофициалтә саит аҿы иҟоуп .
АЦӘА АҞЫНТӘ ИААГОУ АТЕМА | АБИБЛИА .
ИШԤЕИҚӘХЕИ УИ ИАХЬА УАЖӘРААНӠА ?
Абас , Абиблиа еиқәхеит .
Иахьа ҳара зегьы уи аиуреи аԥхьареи алшара ҳамоуп .
Абиблиа аиҭага бзиа алышәхыр , уи аҵакы аоригинал ишақәшәо агәра ганы шәыҟазар шәылшоит * .
Ишаҳбаз еиԥш , Абиблиа еиқәхеит аамҭа рацәаны ишцазгьы , аҿагылара ӷәӷәақәа ишрықәшәозгьы , насгьы уа иану атекст аԥсахра ишашьҭазгьы .
Излалыршахазеи уи ?
Излареиԥшымзеи иара егьырҭ ашәҟәқәа ?
« Уажәшьҭа сара агәра ганы сыҟоуп иахьа иҳамоу Абиблиа Анцәа иҳамҭа шакәу »
Абиблиа иаԥхьо аӡәырҩы апостол Павел имаз агәаанагара ицеиҩыршоит . Иара иҳәеит : « Аҩыра зегьы нцәа доуҳала иаԥҵоуп » ( 2 Тимофеи иахь 3 : 16 ) .
Дара агәра ганы иҟоуп Абиблиа шеиқәхаз , избанзар уи Анцәа Иажәа ауп , насгьы иара уи ҳара ҳҟынӡа иаарц азы деиҷаҳаит .
Зыӡбахә ҳҳәахьаз Фаизал афактқәа ихаҭа иҭиҵаарц иӡбеит , убри аҟынтә Абиблиа аҭҵаара иҽазикит .
Еиликааз даара иџьеишьеит .
Иара ибеит ақьырсиантә дунеи аҿы ирыларҵәоу аҵарақәа реиҳарак Абиблиа ишаным .
Иара убас уи даара игәаҵанӡа инеит Анцәа адгьыл ҿыц џьанаҭны ишыҟаиҵо Абиблиа иану ақәыргәыӷра .
Фаизал иҳәоит : « Уажәшьҭа сара агәра ганы сыҟоуп иахьа иҳамоу Абиблиа Анцәа иҳамҭа шакәу .
Анцәа Жәҩантәыла дуӡӡа ишазар , ауаа Иажәа рызнагара , насгьы уи еиқәхарц азы аиҷаҳара илымшаӡози ?
Уи хазымҵо , Анцәа имч агәра ргаӡом уҳәар алшоит .
Сызусҭада сара , Анцәа имч агәра сымгартә ? »
( Исаиа [ Исаия ] 40 : 8 ) .
Шәахәаԥш маи 1 , 2008 шықәсазы иҭыҵыз « Сторожевая башня » иану астатиа « Как выбрать хороший перевод Библии ? » .
Арҭ астатиақәа рҿы Абиблиа шеиқәхаз атәы еилыргоуп .
Аха ишԥаҳалшо Абиблиа — ари амифқәеи алегендақәеи реизга акәымкәа , « Анцәа иажәа » шакәҵәҟьоу агәра ҳгар ?
( 1 Фессалоникаа рахь 2 : 13 ) . Шәахәаԥш Иегова ишаҳаҭцәа рофициалтә саит аҿы авидеонҵамҭа « Откуда мы знаем , что Библия — это книга от Бога ? »
( Аԥшаара ацәаҳәаҿы авидеонҵамҭа ахьӡ ҭажәгал ) .
Шәақәшәахьоума шәара , мамзаргьы иақәшәахьоума шәыуацәа ақәымчра ?
Уи шәақәшәар ҳәа шәшәома ?
Ақәымчра « адунеи иқәынхо зегьы ргәабзиара ашәарҭара иҭазыргыло , еиҳа-еиҳа изызҳауа уадаҩроуп » ҳәа ирыԥхьаӡоит .
Абар ҿырԥштәқәак .
АҬААЦӘАРА АҨНЫҴҞА АҚӘЫМЧРЕИ АСЕКСУАЛТӘ ҚӘЫМЧРЕИ .
« Хҩык рахьтә ԥҳәыск лыԥсҭазаараҿы илыцынхо ахаҵа знык иадамзаргьы дипҟоит , ма асексуалтә қәымчра ааирԥшуеит » , — аҳәоит Еидгылоу Амилаҭқәа Рорганизациа ( ООН ) .
Илахьеиқәҵагоуп , аха « ишазгәарҭаз ала , адунеи зегь аҿы хәҩык рахьтә ԥҳәыск асексуалтә қәымчра дақәшәоит » .
АДӘАҾЫ ИҞОУ АҚӘЫМЧРА .
Ишаарыцҳауа ала , Еиду Аштатқәа рҿы 30 000 инареиҳаны ацәгьоуцәа ргәыԥқәа ыҟоуп .
Латинтәи Америка хҩык рахьтә аӡәы ақәымчра дақәшәоит уҳәар алшоит .
АУАҨШЬРА .
Ишазгәаҭаз ала , 2012 шықәсазы адунеи зегь аҿы 500 000 - ҩык раҟара ауаа шьын .
Ари ахыԥхьаӡара уи ашықәсазы аибашьрақәа рҿы иҭахаз рхыԥхьаӡара аасҭа еиҳан . Зегь раасҭа еиҳаны ауаҩшьрақәа ахьыҟоу Аладатәи Африкеи Агәҭанытәи Америкеи рҿы ауп .
Уа иҟоу ауаҩшьрақәа рхыԥхьаӡара адунеи зегь аҿы аасҭа ԥшьынтә еиҳауп .
Латинтәи Америка шықәсык аҩныҵҟа 100 000 - ҩык инареиҳаны ауаа шьын , Бразилиа мацара 50 000 - ҩык раҟара шьын .
Иалшома ақәымчра наӡаӡа ақәхра ?
Избан ақәымчра абас изырацәоу ?
Амзызқәа рацәоуп , урҭ рахь иаҵанакуеит : асоциалтәи аекономикатәи аиҟарамрақәа ирыхҟьаны ицәырҵуа ауадаҩрақәа , аԥсҭазаара пату ақәымҵара , арыжәтә аҽаршьра , анаркотик адкылара , ахәыҷқәа гәымбылџьбарала рызныҟәара , насгьы ацәгьоурақәа хьырхәрада рааныжьра .
Ҳәарада , иазгәаҭатәуп џьара-џьара ақәымчра еиҳа ишмаҷхо .
Иаҳҳәап , ирацәаҩны ауаа ахьынхо ақалақь Сан-Паулу ( Бразилиа ) аҵыхәтәантәи ажәашықәса аҩныҵҟа 80 процент рыла ауаҩшьра еиҵахеит .
Аха уеизгьы ари ақалақь аҿы ацәгьоурақәа рхыԥхьаӡара даара ирацәоуп : 100 000 - ҩык рҟынтәи 10 - ҩык ауаа ршьуеит .
Иҟаҵатәузеи ақәымчра аанкыларазы ?
Ари ауадаҩра аӡбаразы , ауаа рхаҭа рҽырыԥсахроуп .
Игәымбылџьбароу ауаҩы иҽиԥсахыр илшоит , игәаҿы аԥагьареи , аԥсыцәгьареи , мыцхәы ахбзиабареи рҭыԥан абзиабареи , апатуқәҵареи , егьырҭ рахь ахӡыӡаареи ҟалар .
Ицхраауазеи ауаҩы шьаҭанкыла аҽыԥсахра ?
Шәазхәыц Абиблиа иаҳнарҵо :
« Анцәа иахь иҳамоу абзиабара иҳәахьа ушазыҟоу ала иааԥшуеит » ( 1 Иоанн 5 : 3 ) .
« Нцәа Ҳазшаз бзиа дызбо , ишәцәымӷзааит ацәгьара » ( Аԥсалом 96 : 10 [ 97 : 10 , АдҾ ] ) .
Анцәа иахь абзиабареи , насгьы игәы изырхьуа ак аҟаҵара ацәшәареи — ари мчы ӷәӷәоуп .
Уи даара игәымбылџьбароу ауаҩгьы иԥсҭазаара аԥсахра ицхраар алшоит . Иара хыхь-хыхь акәӡам иҽшиԥсахуа , аха ихаҭара зегь аԥсахуеит .
Иҟалар алшома уи аҩыза ?
Ҿырԥштәыс дааҳгап Алекс * .
Аҵыхәтәантәи 19 шықәса иара Бразилиа абахҭа дҭакын .
Уи Абиблиа аҵара даналага ашьҭахь 2000 шықәса рзы Иегова ишаҳаҭ иакәхеит .
Иԥсахҵәҟьама уи игәымбылџьбараз ихымҩаԥгашьа ?
Ааи .
Иахьа иара даара дахьхәуеит ауаа абриаҟара ацәгьарақәа ахьырзиуз .
Уи иҳәоит : « Сара Анцәа бзиа дызбеит , избанзар уи зегь санаижьит , ишсанаижьызгьы сирбеит .
Анцәа иахь абзиабареи аџьшьареи сҟазшьақәа рыԥсахра исыцхрааит » .
Бразилиа инхо Сезаргьы 15 шықәса раҟара аӷьычрақәеи ақәыларақәеи дрылахәын .
Игәазҭазҵазеи уи аҽыԥсахра ?
Абахҭаҿы иара иахь Иегова ишаҳаҭцәа аннеи , иаргьы Абиблиа аҵара далагеит .
Сезар еиҭеиҳәоит : « Раԥхьаӡа акәны сыԥсҭазаара аҵакы аиуит .
Сара Анцәа бзиа ибашьа сҵон .
Иара убас ицәшәашьагьы сҵон — Анцәа игәаԥхо ашәара аизырҳара , уаанӡатәи сыԥсҭазаарахь сымгьежьырц , насгьы Иегова игәы изырхьуа ҟасымҵарц азы .
Иааирԥшыз ақьиаразы ҭабуп аҳәашьа ззымдыруа сакәны сыҟазарц сҭахымызт !
Анцәа иахь абзиабареи ашәареи аҽыԥсахра сгәазҭарҵеит » .
Еилышәкаа ақәымчра ахьыҟамло адунеи аҿы анхаразы иҟаҵатәу
Иаадырԥшуазеи арҭ аҿырԥштәқәа ?
Урҭ иаадырԥшуеит Абиблиа ауаҩы шьаҭанкыла иԥсахразы амч шамоу .
Уи зыбзоуроу ауаҩы ихәыцшьа ахьиԥсахуа ауп ( Ефесаа рахь 4 : 23 ) . Хыхь зыӡбахә ҳәаз Алекс иациҵоит : « Абиблиа аҟынтәи исоуаз адыррақәа аӡыхь цқьа исзаҩызахеит .
Уи хәыҷы-хәыҷла сыхшыҩ арыцқьон , ицқьам ахәыцрақәа « ӡәӡәауа » .
Сара сгәгьы иаанагомызт знымзар-зны урҭ риааира сылшоит ҳәа » .
Ииашаҵәҟьаны , ҳахшыҩ Абиблиа аҟынтәи ицқьоу ахәыцрақәа рыла ианҳарҭәуа , ицқьам ахәыцрақәа рааныжьра иҳацхраауеит .
Анцәа Иажәа амч ду амоуп : уи ауаҩы дыцқьаны дҟанаҵоит ( Ефесаа рахь 5 : 26 ) .
Уи абзоурала даара игәымбылџьбароу , зхы мацара бзиа избо ауаагьы рҽырыԥсахыр , насгьы ақьиареи аҭынчреи раарԥшра иалагар рылшоит ( Римаа рахь 12 : 18 ) .
Абиблиатә принципқәа иахьрықәныҟәо абзоурала , рыԥсҭазаара еиҳа инасыԥны , иҭынчны иҟалоит ( Исаиа [ Исаия ] 48 : 18 ) .
240 тәылеи территориеи рҿы инхо аа-миллионҩык инареиҳаны Иегова ишаҳаҭцәа ақәымчра аиааира маӡас иаҵаз еилыркааит .
Еиуеиԥшым арасақәеи амилаҭқәеи , асоциалтә хылҵшьҭрақәеи Анцәа иахь абзиабареи ашәареи еиздырҳаит .
Дара бзиа аибабашьеи , ҭаацәарак реиԥш акзаара аарԥшны ҭынч анхашьеи рҵеит ( 1 Пиотр 4 : 8 ) .
Жәларбжьаратәи ари аиашьара адунеи қәымчрада иҟалар шалшо лабҿаба ишьақәнарӷәӷәоит !
Абиблиа ҳақәнаргәыӷуеит Анцәа иаарласны адгьыл аҿы ақәымчра шықәиго .
Игәымбылџьбароу ари адунеи ацәгьоуцәа рҵыхәтәа аныԥҵәо ақәыӡбара амш азыԥшуп ( 2 Пиотр 3 : 5 — 7 ) .
Ацәгьоуцәа ирыхҟьаны аӡәгьы уаҳа дгәаҟлаӡом .
Аха избан агәра ганы ҳаҟазар зҳалшо Анцәа ақәымчра аанкылара шиҭаххо ?
Абиблиаҿы иануп Анцәа « аргәаҟцәа гәыла-ԥсыла ицәымӷуп » ҳәа ( Аԥсалом 10 : 5 [ 11 : 5 , АдҾ ] ) .
Адгьыл Зшаз аҭынчреи иашала аӡбареи бзиа ибоит ( Аԥсалом 32 : 5 [ 33 : 5 , АдҾ ] ; 36 : 28 [ 37 : 28 , АдҾ ] ) .
Убри азоуп уи игәымбылџьбароу ауаа наӡаӡа иҟазарц залимыршо .
Ааи , ҳара ақәымчра ахьыҟамло адунеи ҿыц ашәхымс ҳалагылоуп ( Аԥсалом 36 : 11 [ 37 : 11 , АдҾ ] ; 71 : 14 [ 72 : 14 , АдҾ ] ) .
Еилышәкаа уи адунеи аҿы анхаразы иҟаҵатәу .
Ахьӡқәа ԥсахуп .
Шәахәаԥш Иегова ишаҳаҭцәа рофициалтә саит аҿы икьаҿу авидеонҵамҭа « Абахҭаҟынтә аԥсҭазаара ҿыц ахь » . Уа уаанӡа абахҭа иҭакыз ахаҵа иԥсҭазаара атәы еиҭеиҳәоит .
( Аԥшаара ацәаҳәаҿы авидеонҵамҭа ахьӡ ҭажәгал . )
ШЬОУКЫ РГӘЫ ИААНАГОИТ адинхаҵара зхәыцыз ауаа роуп ҳәа .
Егьырҭ адинхаҵара Анцәа иҟынтә ишаауа , насгьы уи иара изааигәахара ишрыцхраауа агәра ргоит .
Шәара шәгәы ишԥаанаго ?
АБИБЛИА ИАҲӘО
Иҟоуп Анцәа идикыло , ицқьоу амҵахырхәара ( Иаков 1 : 27 ) .
Ицқьоу , ма ииашаҵәҟьоу , амҵахырхәара Анцәа иҟынтә ауп ишаауа .
АБИБЛИА АҞЫНТӘ ЕИҬА ЕИЛАҲКААР ҲАЛШО
Адинхаҵара Анцәа игәаԥхара иақәшәарц азы , абиблиатә ҵабырг шьаҭас иамазар ауп ( Иоанн 4 : 23 , 24 ) .
Ауаа ргәаанагарақәеи аҵасқәеи шьаҭас измоу адинхаҵара аныҟәгара ҵакы амам ( Марк 7 : 7 , 8 ) .
АҬАК ШԤАҞАШӘҴАРЫЗ ?
Ааи
Мап
Исыздыруам
АБИБЛИА ИАҲӘО
« Аӡәи-аӡәи ҳагәцареибакып , бзиабарала ҳҽеимаҳдап , наҟ-ааҟ , ҳара-ҳара ҳабжьара , абзиара-ахирра бжьаҳҵап .
Абас еиԥш иҟоу ҳаиҿцаара-ҳаибабара . . . тәамбашақә ҳазымныҟәап » ( Ауриацәа рахь 10 : 24 , 25 ) .
Анцәа иҭахуп имаҵзуҩцәа имҵахырхәаразы еизаларц .
АБИБЛИА АҞЫНТӘ ЕИҬА ЕИЛАҲКААР ҲАЛШО
Анцәа имҵахырхәо рхәаԥшышьақәа рҿы акзаара рымазар ауп ( 1 Коринфаа рахь 1 : 10 , 11 ) .
Анцәа игәаԥхара иақәшәо адинхаҵара ныҟәызго жәларбжьаратәи аиашьара иахәҭакзар ауп ( 1 Пиотр 2 : 17 ) .

ШӘГӘЫ ИШԤААНАГО ?
Шәақәшаҳаҭзар акәхап Абиблиа Анцәа иҳаиҭаз шәҟәызар , уи ақәхра ишашьҭазгьы , еиқәирхар шакәыз .
Абар Абиблиа иаҳәо : « Аҳаскьын иаҵәа ҩеит , ашәҭ канӡеит , аха ҳ-Анцәа иажәа наӡаӡа иҟазаалоит » ( Исаиа [ Исаия ] 40 : 8 ) .
Ари аброшиураҿы еилыргоуп Абиблиа еиқәханы ҳара ҳҟынӡа ишааз .
3 Иеиԥшума шәмаҵзура аӡаӡа ?
5 Анцәа иахь азиашара аазырԥшуа азылԥхарақәа риҭоит
Ари астатиаҿы иҳәоуп Иеффаи иԥҳаи иареи , имариамыз аҭагылазаашьақәа ишрықәшәазгьы , абиблиатә принципқәа рықәныҟәара ргәазҭазҵоз атәы .
Ҳара еилаҳкаауеит Анцәа иразра ҳаурц азы ахамеигӡара аарԥшра изаԥсоу .
10 Ҟәыӷарыла шәхы иашәырхәома ахаҿаагара алшара ?
13 Ахачҳара инагӡаны иааԥшааит

Наӡаӡатәи аԥсҭазаара ҳаурц азы , аҵыхәтәанынӡа ахачҳара ааҳарԥшлароуп .
Ари астатиаҿы еилыргоуп ахачҳара аарԥшра иҳацхраауа ԥшь-лабжьарак .
Иара убас уа иаагоуп ахачҳара ӷәӷәа аазырԥшуаз хҩык рҿырԥшы , насгьы еилыргоуп ахачҳара инагӡаны иааҳарԥшлар зҳахәҭоу .
18 Избан ақьырсианцәа Анцәа имҵахырхәаразы еизалар закәу ?
Ақьырсианцәа зегьы ауадаҩрақәа ирықәшәоит , урҭ ирыхҟьаны аизара аҭаара анымариам ыҟоуп .
Ари астатиа урҭ ауадаҩрақәа риааира ҳгәазҭанаҵоит .
Уа еилыргоуп аизара ҳанаҭаауа , уи егьырҭи ҳареи ишаҳныруа , насгьы Иегова уи дшахәаԥшуа .
23 Абиографиа .
Уаанӡа амонастыр аҿы амаҵ зуаз ииашаҵәҟьоу доуҳатә еиҳәшьцәаны иҟалеит
27 Акзаара ахьыҟам ари адунеи аҿы шәқьырсиантә неитралитет шәыхьчала
Ауаатәыҩсатә еиҳабырақәа иаарласны рҵыхәтәа ааиуеит аҟынтә , ҳара иџьаҳшьаӡом урҭ Иегова Иаҳреи иареи ҳахьрызиашоу азы еиҳа-еиҳа иахьҳақәыӷәӷәало .
Ари астатиаҿы еилыргоуп анеитралитет ахьчареи ҳагәрахаҵара ацәхьамҵреи иҳацхраауа ԥшь-лабжьарак .
32 Аԥхьаҩцәа рызҵаарақәа
« Зыгәрахаҵареи зычҳареи рыла изқәыргәыӷыз аиура заҭәашьахо ауаа ҿырԥштәыс иҟашәҵаразы » ( АУР . 6 : 12 ) .
АШӘАҚӘА : 86 , 54
Ишԥаҳацхраауеи Иеффаи иԥҳаи иареи рҿырԥшы ари адунеи анырра аҿагылара ?
Иарбан библиатә принципқәоу ишәыцхраауа , шәгәы анындырхо ?
Шәгәы шԥазҭанаҵеи ари астатиа Аҳра азы ахамеигӡара аарԥшра ?
1 , 2 .
Иарбан ҭагылазаашьоу Иеффаи иԥҳаи иареи зықәшәаз ?
АГӘҬЫНЧЫМРА цәырызгоз аԥшра аамҭа нҵәеит .
Аԥҳәызба даараӡа деигәырӷьоит аиааира ду ганы , аибашьра аҟынтәи ихынҳәыз лаб ибара . Лара дкәашо , дшәаҳәо лаб диԥылоит .
Аха иара иԥҳа лгәырӷьара лыцеиҩшара аҭыԥан , дшеибашьуаз зныԥшуаз имаҭәа ишәхаԥжәаны , ҿааиҭуеит : « О , сыӡӷаб ! Ҟалашьа амам !
Сгәы еиҟәыбжәеит » .
Анаҩс ииҳәо ажәақәа лыԥсҭазаара зынӡаск ирыԥсахуеит .
Аҭаацәалазаара иазкны аҭыԥҳа илымаз лгәыхәтәқәа минуҭк ала илцәыӡит .
Аха дымлак-ҩаккәа лаб агәра илыргеит Иегова ииҭаз ажәа наигӡар шакәу .
Лажәақәа агәрахаҵара ӷәӷәа рныԥшит .
Уи агәра ганы дыҟан Иегова лара лзы еиӷьу шиҭаху . ( Аӡб . [ Суд . ] 11 : 34 — 37 ) .
Шаҟа длызгәдуузеи аб иԥҳа ! Иара идыруеит идикылаз аӡбара лара анагӡара дахьазхиоу Иегова дшаргәырӷьо .
Иеффаи Анцәа ицәшәоз иԥҳаи иареи гәык-ԥсык ала Иегова игәра ргон .
Урҭ агәра ганы иҟан Анцәа имҩала ацара дара рзы ишеиӷьу , уи аҟаҵара мариамзаргьы .
Дара ирдыруан Анцәа иразра еиҳа ахә шыҳараку , иаадырԥшуаз ахамеигӡара аасҭа .
Избан Иеффаи иԥҳаи иареи рҿырԥшы иахьа ҳара ҳзы изхәарҭоу ?
Ҳара ибзианы иаҳдыруеит Иегова изиашаны аанхара еснагь ишымариам .
Аха Абиблиа ҳгәазҭанаҵоит ӷәӷәала ҳагәрахаҵара ҳазықәԥаларц ( Иуда 3 , АдҾ ) .
Ари ааԥхьара ақәныҟәаразы шәааи еилҳаргап Иеффаи иԥҳаи иареи зықәшәоз ауадаҩрақәа , насгьы урҭ ишыриааиуаз .
Ишԥарылшеи дара Иегова изиашаны аанхара ?
4 , 5 . а ) Иарбан дҵоу Иегова израильаа ириҭаз , Изқәыргәыӷыз адгьыл ахь ианнеиуаз ?
б ) Ирыхьзеи израильаа иаадырԥшыз аиашамра иахҟьаны , Аԥсалом 105 ( 106 , АдҾ ) иаҳәо инақәыршәаны ?
Иеффаи иԥҳаи иареи ирбон Иегова изиашамра иаанагоз алҵшәа бааԥсқәа . 300 - ҟа шықәса раԥхьа Анцәа израильаа ирыдиҵеит Изқәыргәыӷыз адгьыл аҿы амурҭаҭтә нцәахәқәа ирымҵахырхәоз ажәларқәа зегьы ршьырц ( Ҩынтә .
[ Втор . ] 7 : 1 — 4 ) . Аха урҭ уи адҵа нармыгӡаӡеит .
Аҵыхәтәаны урҭ рахьтә аӡәырҩы ханаанаа рҵасқәа рҿырҵааит , насгьы аныхамҵахырхәареи агәаԥхашәадареи рылаҵәеит .
( Уаԥхьа Аԥсалом 105 : 34 — 39 [ 106 : 34 — 39 , АдҾ ] . )
Израильаа иаадырԥшыз азиашамра Иегова даараӡа игәы инархьит , убри аҟынтә урҭ уаҳа раӷацәа рҟынтә ихьчомызт ( Аӡб . [ Суд . ] 2 : 1 — 3 , 11 — 15 ; Аԥсал . 105 : 40 — 43 [ 106 : 40 — 43 , АдҾ ] ) .
Иегова изиашаны иаанхоз израильтәи аҭаацәарақәа рзы урҭ ашықәсқәа даара ихьанҭазар ауан .
Аха Иеффаи иԥҳаи иареи , иара убас Елкана , Анна , Самуил реиԥш иҟаз Анцәа ицәшәоз ауаа иразра рцәымӡырц азы , ирылшо зегь аҟаҵара иазхиан .
Иарбан хәыцшьоу , насгьы хымҩаԥгашьоу иахьа адунеи иалаҵәоу , аха ҳхы шԥамҩаԥаҳгалар акәзеи ҳара ?
Ҳара ажәытә ханаанаа рхәыцшьеи рхымҩаԥгашьеи змоу ауаа ҳрыланхоит . Урҭ агәаԥхашәадареи , ақәымчреи , аматериализми ӡырыргоит .
Ажәытәан Иегова израильаа ишриҭоз еиԥш , иахьагьы еилыкка иҟоу агәҽанҵарақәа ҳаиҭоит . Урҭ ҳацхраауеит ицәгьоу анырра аҿагылара .
Иаҳнарҵозеи ҳара израильаа иҟарҵаз агха ? ( 1 Кор . 10 : 6 — 11 ) .
Ҳара иҳалшо зегь ҟаҳҵалар ауп , ханаанаа рхәыцшьа зныԥшуа ахәыцрақәа ҳхаҿы имааиларц азы ( Рим .
12 : 2 ) . Ҳҽазаҳшәалома ус аҟаҵара , уи ала азиашара аарԥшуа ?
а ) Ишԥаизныҟәеи Иеффаи иашьцәеи израильтәи аԥхьагылаҩцәеи ?
б ) Дышԥазнеи уи иара ?
Иеффаи ихаан израильаа иаадырԥшуаз азымӡырҩра иахҟьаны , филистимааи аммонитааи рхәура иҭашәеит ( Аӡб . [ Суд . ]
10 : 7 , 8 ) .
Аха Иеффаи ауадаҩрақәа изцәырызгоз урҭ рымацара ракәӡамызт ; иашьцәеи израильтәи аԥхьагылаҩцәеи ииашамкәа изныҟәон .
Иашьцәа ахьиҵашьыцуаз , насгьы дахьырцәымӷыз азы иҩны ддәылырцеит , иара убас аԥа еиҳабы еиԥш закәанла иоураны иҟаз адгьыл имырхит ( Аӡб . [ Суд . ] 11 : 1 — 3 ) .
Иеффаи иалимыршеит урҭ иаадырԥшуаз агәымбылџьбарара иара дшырзыҟаз ианырырц .
Ажәлар реиҳабацәа ацхырааразы ианиҳәа , Иеффаи урҭ цхыраарада иаанимыжьит ( Аӡб . [ Суд . ] 11 : 4 — 11 ) .
Избан Иеффаи доуҳала ишәу ауаҩ иеиԥш ихы зымҩаԥигаз ?
8 , 9 . а ) Иарбан принципқәоу Моисеи изакәан аҟынтәи Иеффаи ихы иаирхәар алшоз ?
б ) Ихадази Иеффаи изы зегь раасҭа ?

Иеффаи баша иӷәӷәаз , агәымшәара аазырԥшуаз еибашьҩымызт .
Уи инарҵауланы дазхәыцуан Анцәа ижәлар дышрызныҟәоз , насгьы израильаа рҭоурых ибзиаӡаны идыруан , убри аҟынтә Анцәа иҿаԥхьа ацәгьеи абзиеи закәу еиликаауан ( Аӡб . [ Суд . ]
11 : 12 — 27 ) . Моисеи изакәан ианыԥшуаз Анцәа ипринципқәа Иеффаи ихәыцшьа ианыруан , насгьы игәаҵанӡа инеиуан .
Иара идыруан Иегова имаҵзуҩцәа ргәы шазҭеиҵоз аӡәы изымгәааларц , аха бзиа еибабаларц .
Азакәан иаҳәон ацхыраара зҭаху мап ицәумкларц , уи « уара узцәымӷу » иакәзаргьы .
( Урыԥхьа Ақәҵымҭа [ Исход ] 23 : 5 ; Алевит [ Левит ] 19 : 17 , 18 . )
Иара убас Иеффаи инырыр алшон азиашара аазырԥшуаз Иосиф иҿырԥшы . Уи иашьцәа рахь агәшаҭара ааирԥшит , « урҭ иара дшырцәымыӷхазгьы » ( Аҟаз . [ Быт . ]
37 : 4 ; 45 : 4 , 5 ) . Абас еиԥш иҟаз аҿырԥштәқәа рызхәыцра Иеффаи иусқәа рыла Иегова иргәырӷьара ицхраауазар ауан .
Ҳәарада , Иеффаи иашьцәа шизныҟәаз даара игәы инархьит , аха уи азы иара Иегова ижәлари иареи рымаҵ аура даҟәымҵӡеит ( Аӡб .
[ Суд . ] 11 : 9 ) . Иегова ихьӡ адгылара иара изы еиҳа ихадан ихатә цәаныррақәа раасҭа .
Иеффаи Иегова дахьизиашаз иара имацара идагьы , егьырҭгьы ахәарҭа рзаанагеит ( Аур . 11 : 32 , 33 ) .
Ишԥаҳацхраауеи абиблиатә принципқәа ақьырсианцәа раҳасабала ҳхы амҩаԥгара ?
Ҳгәаҵанӡа инеиуама Иеффаи иҿырԥшы ?
Иҟалап ҳара акы ҳгәы канажьзар , мамзаргьы ҳагәрахаҵара ҳацеиҩызшо аӡәы ииашамкәа дҳазныҟәазар .
Ус иҟазаргьы , иалҳмыршароуп уи иахҟьаны аизарақәа рҭаареи , Иегова имаҵ ауреи , ақьырсиантә усқәа рыҽрылархәреи ҳаҟәыҵырц .
Шәааи Иеффаи ҳаиҿыԥшлап , насгьы Анцәа ипринципқәа ҳрықәныҟәалап .
Уи ҳацхраауеит иҽеим ацәаныррақәа риааира , насгьы ҳхымҩаԥгашьала ҳҿырԥшыганы аҟазаара ( Рим . 12 : 20 , 21 ; Кәал . 3 : 13 ) .
11 , 12 .
Иарбан ажәоу Иеффаи Иегова ииҭаз , насгьы иаанагози уи ?
Иеффаи еиликаауан израильаа аммонитаа рҟынтәи рхы иақәиҭитәырц азы Анцәа ицхыраара шиҭахыз .
Иара Иегова ажәа ииҭеит , аиааира агара дицхраар , аҩныҟа дхынҳәны данааиуа раԥхьа иԥыло « абылразы » амҭас Иегова дышииҭо ( Аӡб . [ Суд . ] 11 : 30 , 31 ) .
Ииҳәарц ииҭахызи Иеффаи ?
Ауаа амҭас рнагара Иегова изы ихәымгоуп аҟынтә , еилкаауп Иеффаи иҩнаҭа аҟынтәи аӡәы абылразы амҭас инагара игәы ишҭамыз ( Ҩынтә . [ Втор . ]
18 : 9 , 10 ) . Моисеи изакәан ишаҳәоз ала , абылразы Иегова ирҭоз аԥстәы ишеибгоу изнаргон , убри аҟынтә Иеффаи ииҳәарц ииҭахыз уи ауаҩы иԥсҭазаара зегьы Анцәа имаҵ аура иазикуеит ҳәа акәзар ауан : иара еснагь иԥшьоу ақьалаҿы амаҵ иулоит .
Иегова Иеффаи ииҳәаз иаҳаит , насгьы аиааира ду изааигеит .
Иеффаи иаӷацәа ԥыххааса иқәиҵеит ( Аӡб . [ Суд . ]
11 : 32 , 33 ) . Аха дызусҭахода Иеффаи « абылразы » Анцәа амҭас ииҭо ?
13 , 14 .
Иҳанаҳәозеи Аӡбаҩцәа ( Судей ) 11 : 35 иану Иеффаи игәрахаҵара иазкны ?
Иаҳгәалаҳаршәап астатиа алагамҭаҿы зыӡбахә ҳәаз ахҭысқәа .
Иеффаи аибашьра аҟынтәи даныхынҳә , раԥхьа иԥылаз даараӡа бзиа иибоз иԥҳазаҵә лоуп !
Абар имариам аӡбара адкылара аамҭа ааит .
Инаигӡома Иеффаи иажәа ?
Дииҭома иԥҳа Иегова , лыԥсы ахьынӡаҭоу иԥшьоу ақьалаҿы амаҵ луларц ?
Иеффаи ииашоу аӡбара адкылараҿы еиҭа Анцәа ипринципқәа ицхрааит .
Иҟалап иара игәалашәазар Ақәҵымҭа ( Исход ) 23 : 19 иану ажәақәа . Урҭ ажәақәа израильаа ргәазҭарҵон Иегова зегь иреиӷьу иҭара иазхиазарц .
Иара убас Азакәан ауаа уалс ирыднаҵон ражәа анагӡара .
Ахыԥхьаӡарақәа ( Числа ) 30 : 2 аҿы иануп : « Ауаҩы Анцәа ажәа ииҭазар . . . иажәа еилеимгар ауп .
Иҿы иаҳәаз зегьы наигӡар ауп » .
Азиашара аазырԥшуаз Анна леиԥш , Иеффаи идыруан ииҳәаз ажәа наигӡар шакәыз . Иҟалап урҭ аамҭак азы инхозҭгьы .
Иара еиликаауан уи иԥҳаи иареи рзы иаа́нагоз .
Иеффаи уаҳа ахшара имамызт , убри аҟынтә лара заҵәык лакәын изылшоз ихьӡи иҭынхеи зыхьчоз ихылҵшьҭра аизырҳара ( Аӡб . [ Суд . ] 11 : 34 ) .
Аха Иеффаи иҳәеит : « Сара Иегова иҿаԥхьа сҿы еихысхит , уажәшьҭа сышьҭахьҟа сызхьаҵӡом » ( Аӡб . [ Суд . ]
11 : 35 ) . Иеффаи Иегова дизиашаны даанхар иҭахын , уи даара ишыцәгьазгьы .
Убри аҟынтә Иегова уи дизыразхеит , насгьы азылԥхарақәа ииҭеит .
Ишәыдышәкыларызма шәаргьы убри аҩыза аӡбара ?
Иарбан ажәоу ҳара ҳҟынтәи аӡәырҩы Анцәа ирҭаз , насгьы ишԥаҳалшо азиашара аарԥшра ?
Иегова ҳҽанизаҳкыз ажәа иаҳҭеит еснагь игәаԥхара шынаҳагӡало .
Ҳара еилаҳкаауан ари амҩаҿы ахамеигӡара шаарԥшлатәхо .
Аха иааҳарԥшуа азиашара ԥышәахоит , усҟак иаҳгәамԥхо ак аҟаҵара ианҳаҳәо .
Ахамеигӡара аарԥшра ҳаназхиоу , насгьы ауадаҩрақәа шаҳԥылогьы Анцәа имаҵ анаҳуа , ҳара Анцәа аҵыхәтәанынӡа ҳашиқәгәыӷуа ааҳарԥшуеит .
Усҟан ҳара азылԥхара дуқәа ҳауеит . Урҭ ахамеигӡара аарԥшны мап зцәаҳкыз зегьы , мап зыцәкра мариамызгьы уахь иналаҵаны , иреиҳауп ( Мал . [ Мал . ]
3 : 10 ) . Аха иаҳҳәар ҳалшозеи Иеффаи иԥҳа лзы ?
Ишԥаҳалшо Иеффаи иԥҳаи иареи рыгәрахаҵара аҿыԥшра ?
( Шәрыхәаԥш абзацқәа 16 , 17 . )
Дышԥазнеи Иеффаи иԥҳа лаб Анцәа ииҭаз ажәа ?
( Шәахәаԥш астатиа алагамҭаҿы иаагоу асахьа . )
Иеффаи иԥҳа еилылкаауан лаб идикылаз аӡбара лара лзы иаанаго . Иҟалап уи иаразнак адкылара лзымариамызҭгьы .
Лаб Анцәа ииҭаз ажәа Анна лажәа иеиԥшымызт . Анна Анцәа ажәа илҭеит лԥа назореис иԥшьоу ақьалаҿы амаҵ иуларазы дышилҭо ( 1 Сам . [ 1 Сам . ]
1 : 11 ) . Аназореи аҭаацәара далалар илшон .
Аха Иеффаи иԥҳа Анцәа « абылразы » амҭас Иегова дииҭеит , уи иаанагон аҭаацәара алалара мап ацәылкыр шакәу ( Аӡб .
[ Суд . ] 11 : 37 — 40 ) . Лара Израиль аԥхьагылаҩ , насгьы агәымшәара злаз аибашьҩы диԥҳан аҟынтә , хьӡи-ԥшеи змаз , зегь иреиӷьыз арԥыс диццар лылшон .
Аха уажәшьҭа лара лхы ӡырымгакәа иԥшьоу ақьалаҿы Анцәа имаҵ лулар акәын .
Дышԥазнеи уи лара ?
Абар иҟалҵаз аҭак : « Саб , Иегова иҿаԥхьа уҿы еихухзар , уҿы ишаурҳәаз еиԥш усызныҟәа » ( Аӡб . [ Суд . ] 11 : 36 ) .
Иеффаи иԥҳа лажәақәа рыла иаалырԥшит Иегова имаҵ аура лара лзы зегь реиҳа ишхадаз .
Лара хаҵа ацареи ахшара аиуреи алшара мап ацәылкит , ииашоу Анцәа имҵахырхәара дадгыларц азы .
Ишԥаҳалшо ҳара уи иаалырԥшыз ахамеигӡара аҿыԥшра ?
а ) Ишԥаҳалшо Иеффаи иԥҳаи иареи рыгәрахаҵара аҿыԥшра ?
б ) Ҳгәы шԥазҭарҵо Ауриацәа рахь 6 : 10 — 12 ирну ажәақәа ахамеигӡара аарԥшра ?
Иахьа зықьҩыла иқәыԥшу ақьырсианцәа рымч зегь Иегова имаҵ аура иазырклар рҭахуп .
Убри азы дара аҭаацәара иаламларц рыӡбоит , мамзаргьы ахшара ауира мап ацәыркуеит , уи аамҭала акәзаргьы .
Зықәра неихьоу ақьырсианцәагьы рхәыҷқәеи рмаҭацәеи ирзыркыр рылшоз аамҭа иамеигӡаӡакәа адоуҳатә усқәа ирзыркуеит . Дара атеократиатә ргыларақәа рыҽрыладырхәуеит , Аҳра ажәабжьҳәаҩцәа рышкол иахысуеит , насгьы ажәабжьҳәаҩцәа ахьазымхо аҭыԥқәа рҿы амаҵ руеит .
Егьырҭ рхатә усқәа ирнахоит , Ахәылԥаз азгәаҭара апериод аан ажәабжьҳәаратә кампаниақәа рыҽрыладырхәырц азы .
Ахамеигӡара зныԥшуа аишьцәеи аиаҳәшьцәеи рмаҵзура Иегова даргәырӷьоит , иара рџьабааи рыбзиабареи ахаангьы ихашҭраны дыҟам .
( Уаԥхьа Ауриацәа рахь 6 : 10 — 12 . )
Ишәылшарызма шәара шәыԥсҭазаараҿы ак аԥсахра , еиҳаны Иегова имаҵ ауразы ?
18 , 19 .
Иаҳнарҵазеи Иеффаи иԥҳаи иареи ирызкны Абиблиа иану ахҭыс , насгьы ишԥаҳалшо урҭ рҿыԥшра ?
Иеффаи иԥсҭазаара ауадаҩрақәа шрыцызгьы , аӡбарақәа анидикылоз Иегова игәаанагара дазхәыцуан .
Иара адунеи анырра даҿагылон , насгьы игәы казыжьуаз ахҭысқәа Анцәа дизиашаны аанхара иԥырхагахар рылиршомызт .
Иԥҳаи иареи иаадырԥшыз ахамеигӡара Иегова изылԥхарақәа рзаанагеит , насгьы уи ицқьоу амҵахырхәара иацхраауан .
Иеффаи иԥҳаи иареи рыкәша-мыкәша инхоз Анцәа изакәанқәа ишрызхьамԥшуазгьы , дара урҭ хьаҵрада ирықәныҟәон .
Абиблиа ҳаанаԥхьоит « зыгәрахаҵареи зычҳареи рыла изқәыргәыӷыз аиура заҭәашьахо ауаа ҿырԥштәыс » иҟаҳҵарц ( Аур .
6 : 12 ) . Иеффаи иԥҳаи иареи рҿырԥшы иаҳнарҵоит ҿагылашьа змам аҵабырг инақәыршәаны анхара : Анцәа иахь азиашара аазырԥшуа азылԥхарақәа риҭоит .
« Ахачҳара акәзар , инагӡаны иааԥшааит , зегь рҿы аҟәыӷара шәымазарц , насгьы шәнаӡазарц , џьара ак шәыгымкәа шәҟаларц азы » ( ИАК . 1 : 4 , АдҾ ) .
АШӘАҚӘА : 135 , 139
Ишәыцхраауазеи ахачҳара аарԥшра ?
Иаазырԥшуадаз зеиԥшыҟам ахачҳара ?
Иаанагозеи « ахачҳара . . . инагӡаны иааԥшааит » ?
1 , 2 . а ) Иаҳнарҵозеи Гедеон 300 - ҩык иеибашьцәеи иареи иаадырԥшуаз ахачҳара ?
( Шәахәаԥш астатиа алагамҭаҿы иаагоу асахьа . ) б ) Избан ахачҳара ааҳарԥшлар зхадоу , Лука 21 : 19 иану инақәыршәаны ?
АРИ аибашьра даара имариамызт .
Ауха шаанӡа аӡбаҩ Гедеон напхгара зиҭоз израильааи иареи мадианааи урҭ рыдгылаҩцәеи ирышьҭан .
Дара 30 - ҟа километра ирхысхьан .
Абиблиаҿы иҳәоуп ахҭысқәа анаҩс ишымҩаԥысуаз : « Гедеон Иордан ахь днеины дырит . Ицыз хышәҩык ауааи иареи ааԥсеит » .
Аха аибашьра макьана еилымгацызт .
Гедеон ицыз ауааи иареи 15 000 - ҩык рыла ишьақәгылаз ар ирабашьыр акәын .
Израильаа мадианаа рхәура иҭеижьҭеи шықәсқәак ҵуан , насгьы еилыркаауан уажәы агәкажьра ишаамҭам .
Убри аҟынтә аиааира ргарц азы , дара раӷацәа « анаҩсгьы ирышьҭан » .
Аҵыхәтәаны израильаа аиааира ргеит ( Аӡб . [ Суд . ] 7 : 22 ; 8 : 4 , 10 , 28 ) .
Ҳаргьы игәымбылџьбароу аибашьра ҳалахәуп .
Ҳара ҳарҿагылоуп Аҩсҭаа , уи идунеи , насгьы ҳанамӡара .
Ҳара ҳҟынтәи аӡәырҩы ажәашықәсақәа рыҩныҵҟа адоуҳатә еибашьра иаҿуп , имаҷымкәа аиааирақәагьы ргахьеит .
Аха зны-зынла ари аибашьра , насгьы ари адунеи аҵыхәтәа ааира азыԥшра ҳамч зегь ҳамырхуеит .
Ҳара макьана аҵыхәтәанынӡа аиааира ҳамгац .
Иисус ҳгәаҳҽаниҵеит аҵыхәтәантәи амшқәа раан инхо аԥышәара ӷәӷәақәа ишрықәшәо , насгьы гәымбылџьбарала ишрышьҭашәарыцало .
Иара убас уи иҳәеит ахачҳара ааҳарԥшлар , аиааира агара шҳалшо .
( Уаԥхьа Лука 21 : 19 . )
Аха изакәызеи ахачҳара ?
Иҳацхраауазеи уи аарԥшра ?
Иаҳнарҵозеи уи аҟазшьа аазырԥшуаз рҿырԥшы ?
Насгьы ишԥалшо ахачҳара инагӡаны иааԥшыр ? ( Иак . 1 : 4 , АдҾ ) .
Изакәызеи ахачҳара ?
Абиблиа излаҳәо ала , ахачҳара аарԥшра ус баша ауадаҩрақәеи аԥышәарақәеи рыхгара мацара акәӡам иаанаго .
Ахачҳара ҳхәыцрақәеи ҳцәаныррақәеи , даҽакала иаҳҳәозар , иуадаҩу аҭагылазаашьақәа ҳашрызнеиуа , ирыдҳәалоуп .
Ари аҟазшьа змоу ауаҩы агәымшәареи , агәазыҟашьа ӷәӷәеи , ачҳареи ааирԥшуеит .
Еилыркаагак ишаҳәо ала , ахачҳара — « ари баша азыӡырҩра аарԥшны ауадаҩрақәа рыхгара иуцхраауа ак акәӡам , аха агәыӷра ӷәӷәа зныԥшуа агәазыҟашьа ауп » .
Уа иара убас иануп : « Ари ауаҩы аԥша данаҿагылоу , ишьапы дықәзмырҟьо ҟазшьоуп .
Уи ауаҩы дзықәшәо зегь раасҭа ицәгьоу аԥышәара ахәарҭа алхра ицхраауеит , избанзар ихьаа адагьы , ихықәкы ибоит » .
Избан иаҳҳәар зҳалшо ахачҳара аарԥшра ҳгәазҭазҵо абзиабара ауп ҳәа ?
Ақьырсиантә хачҳара аарԥшра ҳгәазҭазҵо абзиабара ауп .
( Уаԥхьа 1 Коринфаа рахь 13 : 4 , 7 . )
Иегова бзиа даҳбоит аҟнытә , ауадаҩрақәа ҳашрықәшәогьы , ахачҳара аарԥшны игәаԥхара наҳагӡоит ( Лука 22 : 41 , 42 ) .
Ҳагәрахаҵара ҳацеиҩызшо рахь иҳамоу абзиабара рынамӡарахь ачҳара аарԥшра иҳацхраауеит ( 1 Пиотр 4 : 8 ) .
Ҳхатә ҩыза иахь иааҳарԥшуа абзиабара ҳҭаацәалазаара арӷәӷәара , насгьы аҭаацәара иалоу зегьы зықәшәо ауадаҩрақәа рыхгара иҳацхраауеит ( 1 Кор . 7 : 28 ) .
Избан ахачҳара аарԥшраҿы ацхыраара ҳаҭара Иегова иеиԥш аӡәгьы изилымшо ?
Иегова амч шәиҭарц шәиҳәала .
Иегова « ахачҳареи агәашьамх арҵарреи ҳазҭо Анцәа » иоуп ( Рим .
15 : 5 ) . Иара ибзианы идыруеит ҳзықәшәо ауадаҩрақәа . Иара убас уи аҵыхәтәанынӡа еиликаауеит еиуеиԥшым аҭагылазаашьақәа , ҳемоциақәа , насгьы ҳгенетика шаҳныруа . Уи зылшо иара заҵәык иоуп .
Ахачҳара аарԥшраҿы ацхыраара ҳаҭара Иегова иеиԥш аӡәгьы илшом .
Аԥсалом 144 : 19 ( 145 : 19 , АдҾ ) аҿы иануп : « Иара ицәшәо ргәаҳәара наигӡоит , ргәанқьбжьы иаҳауеит , иагьаҿихуеит урҭ » .
Аха ишԥаҟаиҵо Анцәа аҭак , ахачҳара аарԥшразы амч ҳаиҭарц ҳаниҳәо ?
Ишԥаилшо Иегова аԥышәарақәа раан аԥсеивгарақәа ҳаҭара , Абиблиаҿы ишаҳәо ала ?
Уаԥхьа 1 Коринфаа рахь 10 : 13 .
Аԥышәарақәа раан Иегова ацхырааразы ҳиҳәозар , уи хымԥада аԥсеивгара ҳаиҭоит .
Иқәигома Иегова ҳауадаҩра ?
Иҟалап .
Аха лассы-лассы иара ауадаҩрақәа злаҳхаҳгаша аԥсеивгарақәа ҳаиҭоит .
Ааи , Иегова аҵыхәтанынӡа ачҳара аарԥшразы , насгьы агәырӷьара ҳцәымӡырц азы амч ҳаиҭоит ( Кәал .
1 : 11 ) . Иегова ҳалшарақәеи ҳцәеижьтә , ҳаԥсихикатә , ҳемоциатә ҭагылазаашьеи даараӡа ибзианы идыруеит . Убри аҟынтә Иегова ҳизиашаны аанхара ҳалымшо аҟынӡа аҭагылазаашьа неигаӡом .
Аҿырԥшы шәхы иархәаны иҳаилшәыркаа ҳамҩа ҳақәымҟьарц азы адоуҳатә фатәы заҳҭаху .
Адоуҳатә фатәы шәыдкыло , шәыгәрахаҵара шәырӷәӷәала .
Зегь раасҭа иҳараку ашьха Еверест ихало ашьханыҟәаҩцәа мышкала 6 000 - ҟа калориа нырхуеит , уи ауаҩы бжьаратәла ҽнак ала инихуа аасҭа акырӡа еиҳауп .
Ашьхаҩаӡара днеирц азы , ашьханыҟәаҩ даараӡа ирацәаны акалориақәа иоуроуп .
Убас еиԥш ҳаргьы ақьырсиантә мҩа ҳақәымҟьарц , насгьы ҳхықәкы наҳагӡарц азы , иааиԥмырҟьаӡакәа адоуҳатә фатәы рацәаны иҳадаҳкылалароуп .
Ҳхатә усқәа ииашаны реиҿкаара ҳацхраауеит аизарақәа рҭаареи ҳхатә ҭҵаара амҩаԥгареи рзы аамҭа аԥшаара .
Ҳагәрахаҵара зырӷәӷәо арҭ аусқәа рыҽрылархәра ҳаԥсҭазаара наӡаӡазтәуа афатә адкылара иаҿҳарԥшыр ҳалшоит ( Иоанн 6 : 27 ) .
8 , 9 . а ) Иаҳгәалашәалар акәзеи ауадаҩрақәа ҳанрықәшәо , Иов ( Иов ) 2 : 4 , 5 иану инақәыршәаны ?
б ) Иҳалшозеи ҳхаҿы иааҳгар , ауадаҩра ҳанақәшәо ?
Аимактә зҵаара шәхашәмыршҭлан .
Иегова имаҵзуҩцәа рҟынтә аӡәы аԥышәарақәа анихиго , аус злоу игәаҟра мацара акәӡам .
Ауадаҩрақәа шаҳхаҳго иаанарԥшуеит Иегова ииашаҵәҟьаны Иреиҳаӡоу Зегьирхаку иоуп ҳәа дҳаԥхьаӡоу-дҳамԥхьаӡоу .
Иов ихаан Аҩсҭаа иреиҳаӡоу Анцәа имчра данаҿагыла , ҽыԥныҳәа иҭаны иҳәеит : « Ауаҩы иԥсы иахҭниҵоит имоу зегьы .
Аха , иҟалозар , унапы неиҵых , [ Иов ] ибаҩи ицәеи унаркьыс — уимшәиӡои уи уара уҿаԥхьаҵәҟьа ? » ( Иов [ Иов ] 2 : 4 , 5 ) .
Уи ала Аҩсҭаа иҳәарц иҭахын феида изаламкәа аӡәгьы Иегова имаҵ иуам ҳәа .
Иҽиԥсахма Аҩсҭаа уи аахыс ?
Зынӡаскгьы мап !
Ашәышықәсақәа рышьҭахьгьы , уи ажәҩан аҟынтәи данылбаашьҭыз , « ҳашьцәа ахара рыдызҵоз , иахьеи-уахеи Анцәа иҿаԥхьа мыцла ирыхцәажәоз , изырџьоз » шиакәыз даанхеит ( Аат .
12 : 10 ) . Аҩсҭаа ихамышҭӡеит зны ишьҭихыз аимактә зҵаара .
Иара даараӡа иҭахуп ауадаҩрақәа раан ҳгәы каҳаны , Анцәа имчра мап шацәаҳкуа ибар .
Убри аҟынтә ауадаҩра ӷәӷәақәа шәанрықәшәо , шәхаҿы иаажәгала абри аҩыза аҭагылазаашьа : ганкахьала Аҩсҭаа идемонцәеи иареи гылоуп , урҭ рнацәа шәықәкны ирҳәоит шәԥышәарақәа шәшырзымиааиуа .
Егьи аган ахь игылоуп Иегова , аҳра зуа Иԥа , зыԥсы ҭалаз Анцәа идоуҳала иалху , насгьы ҵҩа змам амаалықьцәа .
Урҭ шәгәы шьҭырхуеит , насгьы есыҽны ахачҳара аарԥшны Анцәа имчра шәахьадгылоу еигәырӷьоит .
Шәхаҿы иаажәг Иегова хаҭала шәара шәахь ихы рханы ишшәеиҳәо : « Уҟәышыз , сԥа , насгьы сыргәырӷьала , сара аҽыԥныҳәа сызҭо аҭак исҭартә » ( Ажәам . [ Прит . ] 27 : 11 ) .
Ишԥаҳалшо , Иисус ҳаиҿыԥшны , иааҳарԥшуа азиашаразы иҳауа аҳамҭа ҳазхәыцлар ?
Ахачҳаразы ишәоуа аҳамҭа шәазхәыцла .
Иааҳгап абри аҩыза аҿырԥшы : шәара акыр инеиуа атоннель шәҭаланы ацара шәаҿуп , уажәы уи агәҭаҵәҟьа шәгылоуп .
Шәыкәша-мыкәша лашьцароуп .
Аха шәара агәра ганы шәыҟоуп анаҩсгьы ԥхьаҟа шәцалар , иаарласны алашара шыжәбо .
Убас еиԥш зны-зынла ауадаҩрақәа нымҵәошәа шәгәы иаанагозар ауеит .
Иҟалап Иисусгьы уи аҩыза ацәанырра имазҭгьы .
Уи агәнаҳара иаҵаз ауаа рыла дларҟәын , ицәа ԥҽын , ашьаҟаҿы дыргәаҟын .
Иисус иԥсҭазаараҿы ари зегь раасҭа иуадаҩыз аамҭан .
Аха иара « иаҭәаз агәырӷьара » азы уи зегь ихигеит ( Аур . 12 : 2 , 3 ) .
Иара иааирԥшуаз ахачҳаразы иоуаз аҳамҭа дазхәыцуан .
Иара убас дазхәыцуан изиашара Иегова ихьӡ шыҭнаго , насгьы имчра шышьақәнарӷәӷәо .
Иисус игәаҟрақәа аамҭалатәиин , аха жәҩантәи иҳамҭа ссир наӡаӡатәихоит !
Иахьа ҳара ҳԥышәрақәагьы даара ицәгьазар ауеит , зны-зынла иҳазхымго аҟынӡагьы ҳнеиуазар алшоит .
Аха ишәхашәмыршҭлан наӡаӡатәи аԥсҭазаарахь уназго амҩаҿы урҭ шаамҭалатәиу .
Избан изхәарҭоу « зегьы зычҳауаз » рҿырԥшы азхәыцра ?
Ҳара аԥышәарақәа ҳхала иаҳхаҳгаӡом .
Аҩсҭаа ақьырсианцәа имаҷымкәа ауадаҩрақәа ирықәиршәон аҟынтә , Пиотр урҭ ргәы шьҭихырц азы иҩуан : « Шәыгәрахаҵараҿы шәыӷәӷәаз , уи шәыҽишәымҭан , шәиҿагыл , шәашьцәа-гәрахаҵацәа адунеи зегьы аҿы шәара ишәхыжәго ааӡабқәа рҩыза шырхырго жәдыруаз » ( 1 Пиотр 5 : 9 ) .
« Зегьы зычҳауаз » рҿырԥштәқәа агәазыҟашьа ӷәӷәа аарԥшра иҳацхраауеит , ақәҿиара шҳауа агәра ҳдыргоит , насгьы иааҳарԥшуа азиашаразы хымԥада аҳамҭа шҳауа ҳгәаладыршәоит ( Иак .
5 : 11 ) . Шәааи ҿырԥштәқәак еилҳаргап .
Иаҳнарҵар алшозеи Едемтәи абаҳчаҿы иргылаз ахерувимцәа рҿырԥшы ?
Ахерувимцәа .
Арҭ аҭыԥ ду аанызкыло маалықьцәоуп .
Урҭ ауаа раԥхьаӡа ирбаз адоуҳатә шамҭақәа роуп .
Арҭ ашамҭақәа имариамыз адҵа рыҭан . Ахачҳара аарԥшраҿы урҭ рҿырԥшы ҳацхраар ҳалшоит .
Анцәа Иегова « Едемтәи абаҳча мрагыларатәи аган аҿы аԥсҭазааратә ҵлахьы амҩа зыхьчоз ахерувимцәеи амца зку игьежьуа а́ҳәеи ықәиргылеит » ( Аҟаз . [ Быт . ]
3 : 24 ) . Аԥхьанатә ахерувимцәа уи аус нарыгӡалар акәмызт , избанзар Иегова ауаа анишоз , рынаӡара рцәыӡуеит , насгьы имчра иаҿагылоит ҳәа дазыԥшӡамызт .
Аха џьаргьы ианӡам урҭ адоуҳатә шамҭақәа ари аус раҭәаршьаӡомызт , насгьы иашшуан ҳәа .
Дара уи ргәы ахымшәаӡеит , иагьаанырмыжьӡеит .
Анцәа изыӡырҩны , ахачҳара аарԥшны , ирыдыз адҵа нарыгӡон . Дара уи адҵа Аӡхыҵра ду ҟалаанӡа инарыгӡозҭгьы ҟаларын , шықәса инареиҳаны рыҩныҵҟа .
Ицхраауази Иов дзықәшәаз ауадаҩрақәа рыхгара ?
Анцәа изиашаз Иов .
Шәгәы шәдырхьма шәҩыза ма ишәзааигәоу аӡәы ииҳәаз ажәақәа ? Шәаргәаҟуама шәара ачымазара ӷәӷәа ? Мамзаргьы шәгәырҩома ишәзааигәаз аӡәы дахьыԥсыз азы ?
Ус иҟазар , азиашара аазырԥшуаз Иов иҿырԥшы шәгәы арӷәӷәоит ( Иов [ Иов ] 1 : 18 , 19 ; 2 : 7 , 9 ; 19 : 1 — 3 ) .
Ари Анцәа имаҵзуҩы игәаҟрақәа зыхҟьаз шизымдыруазгьы , игәы каимыжьит .
Избан ?
Зегь раԥхьаӡа иргыланы Иов « Анцәа дицәшәон » ( Иов [ Иов ] 1 : 1 ) .
Иара Иегова игәаԥхара еснагь анагӡара дазхиан , уи анымариамызгьы .
Иегова Иов дрызхьаирԥшит иԥшьоу адоуҳа ихы иархәаны иҟаиҵахьаз аус дуқәа .
Урҭ рызхәыцра Иов ицхрааит Иегова ианаамҭоу агәаҟрақәа рҵыхәтәа шԥиҵәо еиҳа агәра агара ( Иов [ Иов ] 42 : 1 , 2 ) .
Убас ауп ишыҟалазгьы .
Анцәа Иов игәаҟрақәа иԥырихит .
Абиблиаҿы иануп : « Иегова Иов уаанӡа имаз аасҭа ҩынтә еиҳаны ииҭеит » .
Иов акыр шықәса ниҵит , иԥсҭазаарагьы гәахәарыла иҭәын ( Иов [ Иов ] 42 : 10 , 17 ) .
Ишԥарыцхраауаз Павел иҿырԥшы егьырҭ , 2 Коринфаа рахь 1 : 6 иану инақәыршәаны ?
Апостол Павел .
Ишәҿагылоума ма ишәышьҭашәарыцома шәара ииашоу амҵахырхәара аӷацәа ?
Мамзаргьы иҟалап шәара аизара шәеиҳабызар , ма раионтә хылаԥшҩыс амаҵ жәуазар , убри аҟынтә аҭакԥхықәра дуқәа шәыдзар .
Шәазхәыц Павел иҿырԥшы .
Иара гәымбылџьбарала ишьҭашәарыцон . Уи адагьы , есымшааира аизарақәа игәы иҵхон ( 2 Кор .
11 : 23 — 29 ) . Аха уеизгьы Павел игәы каижьуамызт . Иара иҿырԥшы аӡәырҩы ргәы шьҭнахуан .
( Уаԥхьа 2 Коринфаа рахь 1 : 6 . )
Убри аҟынтә ахачҳара аарԥшуа ауадаҩрақәа анышәхыжәго , ишәхашәмыршҭлан шәҿырԥшы егьырҭ ргәы шьҭнахыр шауа .
15 , 16 . а ) Избан ахачҳара инагӡаны иааԥшыр закәу ?
б ) Иаажәга ахачҳара ҳқьырсиантә хаҭара ашьақәыргылара ишҳацхраауа узырбо аҿырԥштәқәа .
Христос иҵаҩы Иаков иԥшьоу адоуҳа ацхыраарала иҩит : « Ахачҳара акәзар , инагӡаны иааԥшааит » .
Изаҭахузеи уи ?
Иаков иациҵоит : « Зегь рҿы аҟәыӷара шәымазарц , насгьы шәнаӡазарц , џьара ак шәыгымкәа шәҟаларц азы » ( Иак .
1 : 4 , АдҾ ) . Лассы-лассы аԥышәарақәа ҳацхраауеит ҳаԥсыҽрақәа ргәаҭара , насгьы аус зыдулатәу аилкаара .
Аԥышәарақәа ҳаныриааиуа , ҳара ақьырсиантә ҟазшьақәа раарԥшышьа ҳҵоит , насгьы еиҳа ҳнаӡаны , ма аҟәыӷара ҳаманы , ҳҟалоит .
Иаҳҳәап , ауадаҩрақәа ҳацхраар ауеит ачҳара , аџьшьара , насгьы агәрыцҳашьара реиԥш иҟоу аҟазшьақәа еиҳа еиӷьны раарԥшра .
Аԥышәарақәа анаҳхаҳго , ҳқьырсиантә хаҭара еиҳа инаӡахоит ( Шәрыхәаԥш абзацқәа 15 , 16 . )
Ахачҳара ҳқьырсиантә хаҭара ашьақәыргылараҿы ихадоу аҭыԥ ааннакылоит аҟынтә , аԥышәарақәа ҳԥыраҳхырц азы , абиблиатә принципқәа еилаҳгаӡом .
Иаҳҳәап , ицқьам ахәыцрақәа шәызцәырҵуазар , шәыҽрышәымҭалан !
Иегова шәиҳәала , насгьы игәаԥхашәадоу агәазыҳәарақәа шәырҿагылала !
Убас шәара аҽынкылара аарԥшра шәҵоит .
Аха иҟаҵатәузеи , Иегова ишаҳаҭым ишәзааигәоу аӡәы дышәҿагылозар ?
Шәгәы кашәмыжьын .
Анаҩсгьы гәык-ԥсык ала Анцәа имаҵ аура шәазхиаз .
Усҟан Иегова иахь ишәымоу агәрагара еиҳагьы иӷәӷәахоит .
Ишәхашәмыршҭлан : ахачҳара ааҳмырԥшлар , Анцәа иразра ҳауам ( Рим . 5 : 3 , 4 ; Иак . 1 : 12 ) .
17 , 18 . а ) Избан ахачҳара аҵыхәтәанынӡа изаарԥшлатәу ?
Иаажәга аҿырԥштәы . б ) Зыгәра ганы ҳаҟоузеи ҳара , ицқьам ари адунеи аҵыхәтәа ааигәахацыԥхьаӡа ?
Ҳара ахачҳара аамҭак аҩныҵҟа акәымкәа , аҵыхәтәанынӡа иааҳарԥшлар ауп .
Шәхаҿы иаажәг аӡааҟәрылара иаҿу аӷба .
Уи иҭаз ауаа зегьы рыԥсы еиқәдырхарц азы , амшын ахықә ахь иӡсалар ауп .
Урҭ рахьтә аӡәы дахьааԥсаз иахҟьаны , ахықә аҟынӡа метрақәак шыбжьоу аӡсара даҟәыҵыр , уаанӡа иӡааҟәрылахьаз ирыхьыз ихьуеит .
Убри аҟынтә ҳаргьы адунеи ҿыц ҟалаанӡа ахачҳара аарԥшра ҳазхиоуп .
Уи ауп ҳаԥсҭазаара зхьыԥшу .
Ҳара апостол Павел имаз агәазыҟашьа аҩыза ҳамоуп , уи иҩуан : « Гәкажьра ҟаҳамҵароуп » ( 2 Кор .
4 : 1 , 16 ) . Агәра ганы ҳаҟоуп Иегова аҵыхәтәанынӡа ахачҳара аарԥшра дышҳацхраауа .
Ҳара апостол Павел ицәаныррақәа еилаҳкаауеит . Уи иҳәеит : « Аха гәы цаҳә-цаҳәла бзиа ҳазбо илшарала иҳаԥгылақәоу зегьы ҳариааиуеит .
Сара агәра ганы сыҟоуп ԥсраз , ԥсҭазаараз , Имаалықьцәаз , зегьы Ирылагамҭоу , зегь зымчу Лшарақәаз , ҳазҭагылоу , мамзаргьы иҟалаша аамҭақәа ракәыз , — Аҩаӡанаӡара , мамзаргьы ҵа змам аҵаулара ракәыз , Иҳақәиҭу Христос Иисус иҿы иҟоу Анцәа ибзиабара ҳаҟәызыҭхо мчылшара шыҟам » ( Рим . 8 : 37 — 39 ) .
Ҳәарада , зны-зынла ҳааԥсоит .
Аха уеизгьы , шәааи аҵыхәтәанынӡа ахачҳара ааҳарԥшлап . Усҟан Аӡбаҩцәа ( Судей ) 8 : 4 аҿы Гедеон ируааи иареи ирызкны иану ҳаргьы иаҳзуҳәар алшоит : « Дара анаҩсгьы [ раӷацәа ] ирышьҭан » .
Абзац 11 .
Иара убас шәара шәгәы шьҭырхуеит Анцәа имаҵзуҩцәа иаадырԥшуаз ахачҳара шәзырбо иахьатәи аҿырԥштәқәа .
Иаҳҳәап , 1992 , 1999 , 2008 шықәсқәа рзтәи « Ежегодник » аҭыжьымҭақәа рҿы ишәыԥшаауеит шәыгәрахаҵара зырӷәӷәо Ефиопиеи , Малавии , Урыстәылеи рҟынтәи аишьцәа зықәшәаз ахҭысқәа .
Абзац 12 .
Абиблиаҿы ианӡам ари адҵа шаҟаҩы ахерувимцәа ирыҭаз .
« Аӡәи-аӡәи ҳагәцареибакып . . . абас еиԥш иҟоу ҳаиҿцаара-ҳаибабара , шьоукы-шьоукы ишыҟарҵало еиԥш тәамбашақә ҳазымныҟәап » ( АУР . 10 : 24 , 25 ) .
АШӘАҚӘА : 20 , 119
. . аизарақәа иаҳзаарго ахәарҭа .
. . аизарақәа ҳанырҭаауа егьырҭ ишырныруа .
. . иааиԥмырҟьаӡакәа аизарақәа ҳанырҭаауа Иегова изцәырҵуа ацәаныррақәа .
1 — 3 . а ) Ишԥаадырԥшуеи ақьырсианцәа аизарақәа рыхә ҳаракны ишыршьо ?
( Шәахәаԥш астатиа алагамҭаҿы иаагоу асахьа . ) б ) Еилҳаргозеи ари астатиаҿы ?
КОРИННА 17 шықәса анылхыҵуаз лан дҭаркит , насгьы Асоветтә џьатә лагер ахь дрышьҭит .
Ԥыҭрак ашьҭахь Кориннагьы , дахьынхоз аҭыԥ аҟынтәи 5 000 километра ахьыбжьаз Сибраҟа дрышьҭит .
Иҭакыз атәцәа реиԥш ирзыҟан , лассы-лассы аҵааршәыраҿы аус ддыруан иԥхаз амаҭәа рышәӡамкәа .
Аҭагылазаашьа абас ишымариамызгьы , Кориннеи даҽа иаҳәшьаки ақьырсиантә еизарахь ицарц рыӡбеит .
« Ҳара аусура аҟынтәи ахәылбыҽха ҳцеит , — еиҭалҳәоит Коринна , — анаҩс аихамҩатә аангыларҭа аҟынӡа 25 километра шьапыла ҳцеит .
Адәыӷба ауха асааҭ ҩба рзы идәықәлон .
Дәыӷбала ф-сааҭк ҳцон , анаҩс аизара ахьымҩаԥысуаз аҭыԥ аҟынӡа еиҭа 10 километрак шьапыла » .
Иаԥсазма уи аҟаҵара ?
Коринна еиҭалҳәоит : « Ҳара „ Ахьчаратә бааш “ ҭаҳҵааит , Аҳра ашәақәа ҳҳәеит .
Уи ҳгәы шьҭнахит , насгьы ҳхаҵара арӷәӷәеит » .
Аиаҳәшьцәа алагер ахь хымш рышьҭахь ауп ианыхынҳә , аха рыбригадир урҭ шыҟамыз зынӡа изгәамҭаӡеит .
Иегова имаҵзуҩцәа аизарақәа еснагь рыхә ҳаракны иршьон .
Ақьырсиантә еизара анеиҿыркаа ашьҭахьҵәҟьа , Иисус ишьҭанеицәа лассы-лассы еизо иалагеит ( Аус .
2 : 42 ) . Ҳәарада , шәаргьы аизарақәа рҭаара шәгәаԥхозар акәхап .
Аха аишьцәеи аиаҳәшьцәеи аӡәырҩы реиԥш иҟалап шәусура шәымч зегь шәымнахуазар , хҭацәыха шәымамзар , насгьы шәааԥсозар .
Иҳацхраауазеи иааиԥмырҟьаӡакәа аизарақәа рҭааразы иҳалшо зегь аҟаҵара ?
Ишԥаҳалшо егьырҭ ауаа , Абиблиа зҳарҵогьы уахь иналаҵаны , ақьырсиантә еизарақәа рҭаара шхадоу аилкаара ҳрыцхраар ?
Ари астатиаҿы ҳара еилҳаргоит Анцәа имҵахырхәаразы ҳзеизалар акәу узырбо аа-мзызк .
Урҭ х-гәыԥкны иаҳшоит : ҳара иаҳзаанаго ахәарҭа , егьырҭ ирзаанаго ахәарҭа , Иегова изцәырнаго ацәаныррақәа .
Ишԥаҳацхраауеи ақьырсиантә еизарақәа Иегова еиҳа еиӷьны иеилкаара ?
Ақьырсиантә еизарақәа рҿы ҳара Абиблиа иану аҵабырг еилаҳкаауеит .
Аизарақәа рҿы ҳара ҳ-Нцәа Иегова еиҳа еиӷьны деилаҳкаауеит .
Иаҳҳәап , ааигәа атәылақәа жәпакы рҿы ҩышықәса инарзынаԥшуа аизараҿы иахысуан Анцәа изааигәахара иҳацхраауа ашәҟәы .
Анцәа иҟазшьақәа рыҭҵаареи аишьцәеи аиаҳәшьцәеи иҟарҵоз иҵаулаз рҭакқәеи , ҳәарада , жәҩантәи Ҳаб иахь ҳабзиабара еиҳа идырӷәӷәеит .
Иара убас Анцәа Иажәа еиҳа еиӷьны еилаҳкаауеит зҿлымҳарыла абиблиатә ажәахәқәа ҳанырзыӡырҩуа , Абиблиа аԥхьара ҳанацклаԥшуа , адемонстрациақәа ҳанрыхәаԥшуа ( Неем . [ Неем . ]
8 : 8 ) . Шәазхәыц изакәытә доуҳатә бырлашқәоу иҳаԥшаауа аизарақәа ҳҽанырзыҟаҳҵо , есымчыбжьатәи Абиблиа аԥхьара аҟынтәи ихархәагоу азхәыцрақәа зҿлымҳарыла ҳанырзыӡырҩуа !
Ишԥашәыцхрааи ақьырсиантә еизарақәа абиблиатә принципқәа шәыԥсҭазаараҿы рхархәара , насгьы амаҵзураҿы ишәымоу аҟазара аиӷьтәра ?
Ақьырсиантә еизарақәа рҿы абиблиатә принципқәа ҳаԥсҭазаара еиуеиԥшым аганқәа рҿы рхархәашьа ҳҵоит ( 1 Фес .
4 : 9 , 10 ) . Иаҳҳәап , ҳаброшиурақәа рҿы аҵаразы астатиақәа Анцәа ижәлар рҭахрақәа инарықәыршәаны иҩуп .
Шәгәазҭанаҵахьоума ус еиԥш иҟоу астатиа аилыргара шәхықәкқәа рыԥсахра , шәыгәрахаҵара шәыцеиҩызшо шәашьа ианажьра , мамзаргьы шәынцәаиҳәарақәа еиҳа аҵакы рыҭара ?
Амчыбжь аҩныҵҟа имҩаԥысуа аизара амаҵзураҿы иҳамоу аҟазара аиӷьтәра иҳацхраауеит .
Уа ҳара ажәабжь бзиа ауаа рзеиҭаҳәашьа , насгьы абиблиатә принципқәа деилыркаашьа ҳҵоит ( Матф . 28 : 19 , 20 ) .
Ҳгәы шԥашьҭырхуеи , насгьы ҳашԥадырӷәӷәо аизарақәа ?
Ақьырсиантә еизарақәа ҳгәы шьҭырхуеит .
Ари адунеи ҳагәрахаҵара арԥсыҽреи ҳгәы акажьреи иашьҭоуп .
Аха аизарақәа доуҳала ҳдырлахҿыхуеит , ҳагәрахаҵарагьы дырӷәӷәоит .
( Уаԥхьа Аусқәа 15 : 30 — 32 . )
Аизарақәа рҿы ҳара абиблиатә ԥааимбаражәақәа шынаӡо ҭаҳҵаауеит .
Уи ҳԥеиԥш иазкны Иегова иқәыргәыӷрақәа шынаӡо еиҳа агәра ҳдыргоит .
Ҳәарада , ҳгәы зырӷәӷәо асцена аҟынтәи иҳаҳауа ажәақәа рымацара ракәӡам .
Ҳашьцәеи ҳаҳәшьцәеи аҭак аныҟарҵо , гәык-ԥсык ала ашәа анырҳәо , ҳагәрахаҵара даара иӷәӷәахоит ( 1 Кор .
14 : 26 ) . Уи адагьы , аизара иалагаанӡа , ма ианынҵәалак ашьҭахь ҳашьцәеи ҳаҳәшьцәеи рыҿцәажәара ҳаизааигәанатәуеит , насгьы доуҳала ҳарлахҿыхуеит ( 1 Кор .
16 : 17 , 18 ) . Избан ақьырсиантә еизарақәа рҭаара зхадоу ?
Ақьырсиантә еизарақәа рҿы иԥшьоу адоуҳа ҳауеит .
Иисус Христос иҳәеит : « Алымҳа зманы иҟоу , Адоуҳа ауахәамақәа иранаҳәо иаҳааит » ( Аат . 2 : 7 ) .
Иисус ауахәама , мамзаргьы ақьырсиантә еизара , иԥшьоу адоуҳала напхгара аиҭоит .
Ҳаргьы иԥшьоу адоуҳа ҳҭахуп аԥышәарақәа ҳарҿагылаларц , амаҵзураҿы агәымшәара ааҳарԥшларц , иҟәыӷоу аӡбарақәа ҳадаҳкылаларц азы .
Убри азоуп ҳара аизарақәа зегьы рҭааразы иҳалшо зегь зыҟаҳҵо , уа иԥшьоу адоуҳа ҳауеит .
Ргәы шԥашьҭнахуеи ҳагәрахаҵара ҳацеиҩызшо ҳашьцәеи ҳаҳәшьцәеи аизарақәа ҳанырҭаауа , аҭакқәа аныҟаҳҵо , насгьы ашәа анаҳҳәо ?
( Шәахәаԥш арамка « Аизарақәа рышьҭахь еснагь ихы еиҳа еиӷьны ибоит » . )
Ақьырсиантә еизарақәа ҳашьцәеи ҳаҳәшьцәеи рахь ҳабзиабара аарԥшра алшара ҳарҭоит .
Шәрызхәыц шәеизараҿы иҟоу аишьцәеи аиаҳәшьцәеи зықәшәо аԥышәарақәа .
Иџьашьатәым апостол Павел иахьиҩыз : « Аӡәи-аӡәи ҳагәцареибакып » .
Аха ишԥаҟаҵатәу уи ?
Павел иациҵеит : « Ҳаиҿцаара-ҳаибабара . . . тәамбашақә ҳазымныҟәап » ( Аур .
10 : 24 , 25 ) . Аизарақәа шәанырҭаауа , шәара иаашәырԥшуеит шәыгәрахаҵара шәыцеиҩызшо шәашьцәеи шәаҳәшьцәеи бзиа ишыжәбо , рбареи рацәажәареи шышәҭаху , дара рзы шәаамҭа шәшамеигӡо .
Иара убас аизараҿы иҟоу даара ргәы шьҭырхуеит гәык-ԥсык ала иҟашәҵо аҭакқәеи шәашәаҳәареи ( Кәал . 3 : 16 ) .
9 , 10 . а ) Ишԥаҳацхраауеи Иоанн 10 : 16 аҿы иану Иисус иажәақәа Анцәа имҵахырхәаразы аизарақәа рҭаара зхадоу аилкаара ?
б ) Ҳашԥарыцхраар алшо Иегова ишаҳаҭым аҭынхацәа змоу аишьцәеи аиаҳәшьцәеи иааиԥмырҟьаӡакәа аизарақәа ҳанырҭаауа ?
Аизарақәа ҳагәрахаҵара ҳацеиҩызшо ҳашьцәеи ҳаҳәшьцәеи ҳареи ҳаидыркылоит .
( Уаԥхьа Иоанн 10 : 16 . )
Иисус ихы ахьча иҿирԥшит , ишьҭанеицәа — гәарҭак иатәу ауасақәа .
Шәхаҿы иаажәг : ҩ-уасак ахәаҿы иҳәуеит , егьырҭ ҩ-уасак — акаршәраҿы , уасак — даҽа ҭыԥк аҿы .
Ирзуҳәар алшома арҭ ауасақәа гәарҭак иатәуп ҳәа ?
Изалшом , избанзар ауасақәа , ишаԥу еиԥш , гәарҭак аҿы еицҳәуеит , насгьы рыхьчагьы дырхылаԥшуеит .
Убас еиԥш , ҳаргьы ҳашьцәеи ҳаҳәшьцәеи ҳаҽрылаҳхыр , ҳ-Ахьча ҳишьҭаланы ҳазцалаӡом .
Гәарҭак ҳатәызарц , « Ахьчагьы аӡәны » дҳамазарц азы , ҳара Анцәа имҵахырхәаразы ҳаицеизалароуп .
Аизарақәа ҳанырҭаауа , ҳаиашьараҿы акзаара ҳацхраауеит . ( Аԥсал .
132 : 1 [ 133 : 1 , АдҾ ] ) . Ақьырсианцәа шьоукы мап рцәыркит рашьцәа , раҳәшьцәа гәакьақәеи рҭынхацәеи .
Аха Иисус иақәиргәыӷит абзиабареи аиҷаҳареи ахьроуа адоуҳатә ҭаацәа шриҭо ( Марк 10 : 29 , 30 ) .
Шәара иааиԥмырҟьаӡакәа аизарақәа шәырҭаауазар , ус еиԥш иҟоу аишьцәеи аиаҳәшьцәеи , инықәырԥшны иуҳәозар , анык , абык , иашьак ма иаҳәшьак реиԥш шәырзыҟалар шәылшоит .
Ҳәарада , уи ҳгәазҭанаҵоит аизарақәа бжьаҳмыжьларц азы иҳалшо зегь аҟаҵара .
« АҴЫХӘТӘАНТӘИ амшқәа сгәамбзиара иахҟьаны аизарақәа рҭаара еиҳа-еиҳа исцәыцәгьахоит .
Аха уахь саннеиуа , Иегова иҳазирхиаз адоуҳатә фатәы агәахәара сзаанагоит .
Сшьамхқәа ӷәӷәала ишсыхьуагьы , ашьақарчымазареи агәыхьи ирыхҟьаны ауадаҩрақәа шсымоугьы , аизара ашьҭахь еснагь схы еиҳа еиӷьны избоит .
Ашәа 68 „ Молитва сокрушенного духом “ аизараҿы ишырҳәоз раԥхьаӡа акәны иансаҳа , сылаӷырӡ аахаҟәҟәалеит .
Уи даара иссирын !
Аҳаратә аппарат ала аишьцәеи аиаҳәшьцәеи рыбжьы бзианы исаҳаун , саргьы ирыцысҳәон .
Ҳәашьа сзаҭом уи сгәы шышьҭнахыз ! »
( Џьорџь , 58 шықәса ) .
Ишԥаҳацхраауеи аизарақәа рҭаара Иегова дзыԥсоу иҭара ?
Ақьырсиантә еизарақәа ҳанырҭаауа , Иегова дзыԥсоу иаҳҭоит .
Иегова Ҳазшаз иоуп аҟынтә , иара арҽхәареи , арҳаракреи , аҳаҭырқәҵареи дрыԥсоуп .
( Уаԥхьа Аатра 7 : 12 . )
Анцәа ҳаниҳәо , адоуҳатә ашәақәа анаҳҳәо , насгьы аизарақәа рҿы Иегова иӡбахә анаҳҳәо , иара дзыԥсоу иаҳҭоит , избанзар иара заҵәык иоуп ҳамҵахырхәара иаԥсоу .
Абриаҟара ҳзыҟазҵаз ҳаҭыр иҭаразы алшара даараӡа ахә ҳаракны иаҳшьоит .
Иарбан цәанырроу изцәырҵуа Иегова , аизарақәа аанҳмыжьларц идҵа анынаҳагӡо ?
Иара убас Иегова азыӡырҩра даԥсоуп .
Иара ҳаизарақәа аанҳмыжьларц , тәамбашақә ҳарзымнеиларц ҳадиҵеит .
Уи уажәы еиҳагьы ихадоуп , избанзар ицқьам ари адунеи аҵыхәтәа зынӡа иааигәоуп .
Ари адҵа ҳақәныҟәозар , Иегова дҳаргәырӷьалоит ( 1 Иоанн 3 : 22 ) .
Иара ибоит аизарақәа зегьы рҭаара ҳаҽшазаҳшәо , ҳҽазышәарақәагьы рыхә ҳаракны ишьоит ( Аур . 6 : 10 ) .
13 , 14 .
Ҳашԥарзааигәахо Иегова Иԥеи иареи аизарақәа рҿы ?
Аизарақәа ҳанырҭаауа , ҳара иааҳарԥшуеит Иегова Иԥеи иареи ҳарзааигәахарц шаҳҭаху .
Аизарақәа рҿы Ҳамҩақәҵаҩ Ду Иажәа Абиблиа ала аҵара ҳирҵоит ( Аԥсал . 31 : 8 , [ 32 : 8 , АдҾ ] ) .
Убри аҟынтә ҳаизарақәа ирҭаауа Иегова ишаҳаҭым егьырҭ ауаагьы иџьашьаны ирҳәоит : « Ииашаҵәҟьаны , шәара Анцәа дшәыцҟоуп » ( 1 Кор . 14 : 23 — 25 ) .
Арҭ аизарақәа рҿы Иегова иԥшьоу идоуҳа ҳаиҭоит .
Уи адагьы , иара иоуп уа иҳауа абиблиатә ҵара ҳазҭо .
Ааи , аизарақәа рҿы ҳара Иегова ибжьы ҳаҳауеит , насгьы ибзиабареи иеиҷаҳареи ҳбоит .
Убас иара еиҳа ҳаизааигәахоит .
Иисус иҳәеит : « Сара сыхьӡала ҩыџьа-хҩы ахьеизгоу , убра , убарҭ рыгәҭаны сыҟоуп » ( Матф .
18 : 20 ) . Арҭ ажәақәа ҳаизарақәа ирыдуҳәалар ауеит .
Христос аизара дахагылоуп .
Абиблиа иануп иара Анцәа ижәлар руахәама , мамзаргьы аизара , « ирылагылоу » иоуп ҳәа ( Аат .
1 : 20 — 2 : 1 ) . Шәазхәыц : Иеговеи Иисуси рхаҭа еиҷаҳауеит аизарақәа ҳагәрахаҵара дырӷәӷәаларц .
Шаҟа игәы иахәозеи Иегова , Иԥеи иареи ҳарзааигәахарц шаҳҭаху анибо !
Ишԥааҳарԥшуеи ҳара аизарақәа ҳанырҭаауа Анцәа изыӡырҩра шаҳҭаху ?
Аизарақәа ҳанырҭаауа , Анцәа иреиҳаӡоу имчра ҳшадгылоу ааҳарԥшуеит .
Аизарақәа рҭаара Иегова идҵа шакәугьы , уи аҟаҵара мчыла иҳадицалаӡом ( Ис . [ Ис . ] 43 : 23 ) .
Убри аҟынтә Иегова иахь абзиабара ааҳарԥшуоу-иааҳмырԥшуоу , насгьы имчра ҳадгылоу-ҳадымгылоу ҳара ҳауп изыӡбо ( Рим .
6 : 17 ) . Иаҳҳәап , ҳусура аиҳабы еиҳаны аус ҳауларц иҭахуп , аха уи иааиԥмырҟьаӡакәа аизара аҭаара иаҳԥырхагахоит .
Мамзаргьы аиҳабыра рганахь ала аҿагыларақәа ҳрықәшәозар алшоит . Иаҳҳәап , урҭ ирҳәозар ауеит Иегова имҵахырхәаразы анаҩсгьы ҳаизалар , аштраф шҳақәырҵо , абахҭа ҳашҭаркуа , ма еицәоу даҽак шаҳзыруа .
Мамзаргьы аизарахь ацара аҭыԥан , баша маҷк ҳаԥсы ҳшьарц ҳҭахызар алшоит .
Арҭ аҭагылазаашьақәа рҿы ҳара иҳаӡбароуп зымаҵ ҳауло ( Аус . 5 : 29 ) .
Иегова имчра ҳадгыларц анаҳаӡбо , уи иара даргәырӷьоит ( Ажәам . [ Прит . ] 27 : 11 ) .
16 , 17 . а ) Иабантәиаадыруеи раԥхьатәи ақьырсианцәа аизарақәа рыхә ҳаракны ишыршьоз ?
б ) Дышԥарзыҟаз аиашьа Џьорџь Гангас ақьырсиантә еизарақәа ?
Аҩынҩажәижәаба мшы 33 шықәсазы ҳ . ҳ . иҟалаз аџьашьахәы ашьҭахьгьы ақьырсианцәа еизон .
Аусқәа 2 : 42 аҿы иануп : « Агәрахаҵара зауз зегьы гәацԥыҳәарала Апостолцәа рмаҵура , рыҿцаара . . . ирылахәын [ « рҽырзыркуан » , АдҾ ] » .
« Аҽазкра » ҳәа еиҭагоу абырзен ажәа иаанагоит уӷәӷәаны аҟазаара , аҽазышәара ӷәӷәақәа рыҟаҵара , ахьамҵра .
Раԥхьатәи ақьырсианцәа аизарақәа рҭаара рзымариаӡамызт , избанзар дара Римтәи аимпериа аҵаҟа инхон , насгьы иудеиатәи адиннапхгаҩцәа рҿагылон .
Аха уеизгьы дара ргәы карыжьуамызт .
Иахьагьы Иегова имаҵзуҩцәа ақьырсиантә еизарақәа ахә ҳаракны иршьоит . 22 шықәса Анапхгаратә хеилак аҿы амаҵ зуаз аиашьа Џьорџь Гангас иҳәон аишьцәа рбара агәырӷьара ду шизаанагоз , игәы шышьҭнахуаз .
Иара иҳәеит : « Сара исгәаԥхоит Аҳратә зал ахь зегь раԥхьа анеира , насгьы зегь рышьҭахь ацара уи аналшо .
Анцәа ижәлар рыҿцәажәара агәырӷьара сзаанагоит .
Аишьцәа рыбжьара сара аҩны , сҭаацәара рыҩныҵҟа , адоуҳатә џьанаҭ аҿы сыҟоушәа збоит » .
Иара убас аиашьа Гангас иациҵеит : « Акомпас ахыц есымша аҩада ишыԥшуа еиԥш , сара еснагь гәык-ԥсык ала сҽазысшәоит аизарақәа рҭаара » .
Шәышԥарзыҟоу шәара аизарақәа , насгьы шәзызхиоузеи аҟаҵара ?
Ишәызцәырыргома Иегова ҳахьимҵахырхәо аизарақәа убас еиԥш иҟоу ацәаныррақәа ?
Ус акәзар , анаҩсгьы шәгәы кашәмыжьлан , насгьы иааиԥмырҟьаӡакәа аизарақәа шәырҭаала .
Усҟан шәаргьы аҳ Давид иеиԥш агәра ганы ишәҳәар шәылшоит : « Бзиа избеит иа , Нцәа Ҳазшаз , Уара уҩны » ( Аԥсал . 25 : 8 [ 26 : 8 , АдҾ ] ) .
Абзац 3 .
Ҳагәрахаҵара ҳацеиҩызшо ҳашьцәеи ҳаҳәшьцәеи шьоукы рымч зқәымхо аҭагылазаашьақәа ирыхҟьаны , иаҳҳәап , ачымазара ӷәӷәа еиԥш иҟоу , иааиԥмырҟьаӡакәа аизарақәа рҭаара рылшом .
Дара агәра ганы иҟазар ауеит Иегова рҭагылазаашьа шеиликаауа , насгьы хамеигӡарала имаҵ ахьыруа даара ахә шишьо .
Аизара аиҳабацәа ус еиԥш иҟоу аишьцәеи аиаҳәшьцәеи ирыцхраар рылшоит , иаҳҳәап , ҭелла ма аудионҵамҭа ала апрограмма иазыӡырҩыртә алшара рырҭар .
Абзац 3 .
Шәахәаԥш арамка « Избан ҳара ақьырсиантә еизарақәа ҳзырҭаауа ? »
Уа ҳара Абиблиа иану аҵабырг еилаҳкаауеит .
Урҭ ҳгәы шьҭырхуеит .
Уа иԥшьоу адоуҳа ҳауеит .
Ақьырсиантә еизарақәа ҳашьцәеи ҳаҳәшьцәеи рахь ҳабзиабара аарԥшра алшара ҳарҭоит .
Урҭ ҳагәрахаҵара ҳацеиҩызшо ҳашьцәеи ҳаҳәшьцәеи ҳареи ҳаидыркылоит .
Ақьырсиантә еизарақәа ҳанырҭаауа , Иегова дзыԥсоу иаҳҭоит .
Уи ала ҳара иааҳарԥшуеит Иегова Иԥеи иареи ҳарзааигәахарц шаҳҭаху .
Ҳара иааҳарԥшуеит Анцәа иреиҳаӡоу имчра ҳшадгылоу .
© 2016 Watch Tower Bible and Tract Society of Pennsylvania
АЦӘАҾЫ :
Аиндеицәа гуахиро Анцәа иӡбахә аҳәара бзиа ирбоит .
Иегова ишаҳаҭцәа урҭ ажәабжь бзиа рзеиҭаҳәаразы даара аџьабаа рбоит .
Гуахиро — напҟазацәоуп .
Дара иҟарҵо ақалақь аҿы ирҭиуеит , уа Аҳра иазку ажәабжь раҳауеит .
АЖӘАБЖЬҲӘАҨЦӘА
АБИБЛИА АҴАРАҚӘА
2015 ШЫҚӘСАЗЫ АХӘЫЛԤАЗ АҾЫ ИҞАН
Бесплатно .
Хәыда-ԥсада . Ари аҭыжьымҭа адунеизегьтәи абиблиатә рҵаратә ус иахәҭакуп , хатәгәаԥхарала иалаҵоу аԥарала иҟоуп , насгьы Иегова ишаҳаҭцәа имҩаԥыргоит .
Даҽакала иарбамзар , Ауриатә Ҩырақәа рҟынтә ацитатақәа еиҭагоуп урысшәала иҭыжьу « Иԥшьоу Аҩыра — Адунеи ҿыц аиҭага » аҟынтә , Ақьырсиантә Бырзен Ҩырақәа аагоуп аԥсышәала иҭыжьу Ауасиаҭ Ҿыц аҟынтә , Аԥсаломқәа рҟынтә ацитатақәа аагоуп аԥсышәала иҭыжьу Аԥсалҭыр аҟынтә ( ириашоуп иҿыцу аҩышьаԥҟарақәа инарықәыршәаны ) .
Егьи аиҭага : АдҾ — ацитатақәа еиҭагоуп урысшәала иҭыжьу « Иԥшьоу Аҩыра — Адунеи ҿыц аиҭага » аҟынтә
ҲАРА ҳажәабжьҳәаратә маҵзура даара ахә ҳаракуп , насгьы акраҵанакуеит .
Аха Анцәа иӡбахә ззеиҭаҳҳәо зегьы уи рзеилкаауам .
Анцәа Иажәа иану ажәабжь аинтерес рымазаргьы , урҭ абиблиатә ҵара рзымҩаԥаҳгалар еснагь ирҭахӡам .
Убри ауп ихьыз Гевин зыхьӡу ахаҵа .
Иара аизарақәа рҭаара далагеит , аха Абиблиа аҵара мап ацәикуан .
Иара иҳәоит : « Сара Абиблиа иазкны издыруаз маҷын аҟынтә , акгьы ззымдыруа иеиԥш исыхәаԥшыр сҭахӡамызт .
Амц сыржьар ҳәа сшәон , аҭакԥхықәрақәагьы схахьы ргара сҭахӡамызт » .
Ишәҳәарызи шәара , абас еиԥш иҟаз ауаҩы дшәықәшәазҭгьы ?
Шәгәы иаанагарызма ари ауаҩы иацәажәара баша аамҭа гагоуп ҳәа ?
Ҳәарада , мап .
Иаҳгәалаҳаршәап абиблиатә ҵарақәа ауаҩы инырыр шрылшо .
Ажәытәан Иегова ижәлар иреиҳәеит : « Ӡаӡаҵас икаҭәалоит сажәақәа , аҳаскьын илаҭәо ақәа хаа еиԥш » ( Ҩынтә . [ Втор . ]
31 : 19 , 30 ; 32 : 2 ) . Шәааи аӡаӡа иамоу ҷыдарақәак еилҳаргап .
Уи ауаа зегьы қәҿиарала ажәабжь раҳәара иҳацхраауеит ( 1 Тим . 2 : 3 , 4 ) .
Аӡаӡа татоуп .
Аӡаӡа хәыҷы-хәыҷла ауп ишыҟало . Уи аҳауа цәыкәбар-цәыкәбарла ацәаакыра аналҵуа ауп .
Иегова ижәлар иреиҳәоз ажәақәа аӡаӡа иаҩызан , избанзар урҭ ақьиареи , ататареи , аҳаҭырбареи рныԥшуан .
Ҳара Анцәа ҳаиҿыԥшлар ҳалшоит , егьырҭ ргәаанагара пату ақәаҳҵалар .
Амаҵзураҿы ауаа ргәазҭаҳҵоит рхала ихәыцларц , насгьы рхала алкаа ҟарҵаларц .
Аҳаҭырбара ааҳарԥшлар , егьырҭ ауаа ҳажәақәа еиҳа еиӷьны ирыдыркылоит , амаҵзураҿгьы еиҳаны ақәҿиарақәа ҳауеит .
Аӡаӡа уарлахҿыхуеит .
Ажәабжь анаҳҳәо , ҳара ауаа рырлахҿыхра ҳалшоит , ҳазларыцхрааша ҳазхәыцуазар .
Хыхь зыӡбахә ҳәаз Гевин Абиблиа аҵара далагарц аӡәгьы идимцалаӡеит .
Уи аҭыԥан Абиблиа аҵара идызгалаз Крис зыхьӡу аиашьа Анцәа Иажәа дызлалацәажәаша даҽа знеишьак иԥшааит .
Уи иеилиркааит Абиблиаҿы ахы инаркны аҵыхәанӡа ихадоу атема ишаҵшьу , насгьы иеиҳәеит Гевин уи ҭиҵаар , аизараҿы излацәажәо еиҳа еиӷьны ишеиликаало .
Анаҩс Крис Гевин изеиҭеиҳәеит Абиблиаҿы иану шҵабыргу иара ихаҭа агәра изыргаз абиблиатә ԥааимбаражәа .
Уи ашьҭахь дара аԥааимбаражәақәа шынаӡо зныкымкәа иалацәажәеит .
Уи зегьы Гевин даараӡа игәы шьҭнахит , аҵыхәтәаны Абиблиа аҵара дақәшаҳаҭхеит .
Аӡаӡа аԥсҭазааразы ихадоуп .
Ажәытәан Израиль аарҩара аныҟаз , мызла ақәа амулар ауан .
Аӡаӡа акәмызҭгьы , аҵиаақәа зегьы ҩаны иқәӡаауан .
Иегова ишиҳәахьаз еиԥш , ҳара иахьа адоуҳатә аарҩара аныҟоу аамҭазы ҳанхоит ( Ам . [ Ам . ]
8 : 11 ) . Анцәа иара убас иҳәеит доуҳала иалху ажәабжьҳәаҩцәа « Иегова иҟынтә аӡаӡа еиԥш » иҟалоит ҳәа .
Иашарала ирыдгылоу « егьырҭ ауасақәагьы » даргьы гәацԥыҳәарала Аҳра иазку ажәабжь рҳәалоит ( Мих . [ Мих . ] 5 : 7 ; Иоанн 10 : 16 ) .
Ииашаҵәҟьаны , ажәабжь бзиа — адоуҳатә аарҩара аныҟоу Иегова иҳаиҭо аԥсҭазаара зыбзоуроу аӡаӡа иаҩызоуп .
Ахә ҳшьома ҳара уи ?
Аӡаӡа Иегова иҟынтә зылԥхароуп ( Ҩынтә . [ Втор . ]
33 : 13 ) . Иаҳҳәо ажәабжь здызкыло ауаа ҳмаҵзура Анцәа изылԥхарақәа рзаанагар алшоит .
Гевингьы убасҵәҟьа ихьит .
Абиблиа анҭиҵаауаз , изҵаарақәа зегьы рҭак иԥшааит .
Иаарласны иара иҽӡааихит , уажәы иԥшәма Џьоиси иареи гәацԥыҳәарала Аҳра ажәабжь ауаа ирзеиҭарҳәоит .
Иегова ишаҳаҭцәа аԥсҭазаара злабзоуроу аӡаӡа иаҩызоу Аҳра иазку ажәабжь рыларҳәоит
Аӡаӡа иамоу аҷыдарақәа рызхәыцра ажәабжьҳәаратә ус аҿы иҟаҳҵо ахә ашьара иҳацхраауеит .
Ишԥа ?
Цәыкәбарк иалшо маҷуп , аха миллионла аӡаӡа ацәыкәбарқәа адгьыл дырԥсасиуеит .
Ҳаргьы ҳгәы иаанагозар алшоит амаҵзураҿы иҟаҳҵо зынӡа имаҷуп ҳәа .
Аха Иегова имаҵзуҩцәа рыжәҩахыр еибыҭаны инарыгӡо амаҵзура абзоурала , ажәларқәа зегьы шаҳаҭра роуеит ( Матф .
24 : 14 ) . Иҟалома ҳмаҵзура егьырҭ рзы Иегова иҟынтә зылԥхараны ?
Иҟалоит , ҳажәабжь аӡаӡа иаҩызахар — итатазар , аԥсҭазаара зыбзоуроу акәзар , насгьы уарлахҿыхуазар !
УИ КЬЫЛАКИ БЖАКИ раҟара ауп иахьыҟоу , аха « иахьа Жәҩантәылаҿы иҭырҵаахьоу зегь раасҭа зеиҿартәышьа даараӡа ицәгьоу » ак акәны ирыԥхьаӡоит .
Изакәи иара ?
Ауаҩы ихшыбаҩ .
Иара аиҿартәышьа даараӡа иџьашьахәуп .
Уи иазкны еиҳа еилаҳкаацыԥхьаӡа , ҳара Иегова иааџьоушьаша иусқәа рзы ҳагәқәа џьшьарала иҭәуеит ( Аԥсал . 138 : 14 [ 139 : 14 , АдҾ ] ) .
Шәааи ҳахшыбаҩ иамоу алшарақәа руак еилҳаргап . Уи ахаҿаагара алшара ауп .
Изакәызеи ахаҿаагара ?
Жәарк аҿы уи « иҿыцу ма иџьашьахәу , мамзаргьы шәызқәымшәац акы ахаҿаагара , ахаҿы асахьа аҭыхра алшара » ауп ҳәа еиҭагоуп .
Шәақәшаҳаҭзар акәхап ҳара лассы-лассы ахаҿаагара алшара ҳхы ишаҳархәо .
Иаҳҳәап , шәара шәаԥхьеит ма ишәаҳаит ахаангьы шәахьыҟамыз ҭыԥк аӡбахә .
Аха ишәԥырхагазма уа шәахьыҟамыз уи аҭыԥ шәхаҿы аагара ?
Ииашаҵәҟьаны ахаан иҳамбац , иаҳмаҳац , згьама ҳамбац , иаҳамкыц , зыфҩы ҳмаҳац акы ҳаназхәыцуа , ахаҿаагара алшара ҳхы иаҳархәоит .
Абиблиаҿы иануп Анцәа ауаҩы дишеит иара диеиԥшны ҳәа ( Аҟаз . [ Быт . ]
1 : 26 , 27 ) . Иаанамгаӡои уи Иегова ихаҭа ахаҿаагара алшара шимоу ?
Иара уи алшара ҳаҭаны ҳаишеит аҟынтә , игәҭакы аилкаараҿы уи ҳхы иаҳархәаларц иҭахуп ( Еккл . [ Эккл . ] 3 : 11 ) .
Ишԥаҳалшо уи алшара ҟәыӷарыла ҳхы иаҳархәалар , насгьы уи ахархәараҿы ҳҽызцәаҳахьчалар ҳахәҭоузеи ?
Ианаамҭам афантазиа аҽаҭара , мамзаргьы иахәҭам ахаҿы аагара .
Афантазиақәа ицәгьоу ҳәа акгьы рылаӡам .
Урҭ ахәарҭагьы узааргоит , уи ус шакәу ашьақәырӷәӷәарақәа ыҟоуп .
Аха Екклезиаст ( Экклезиаст ) 3 : 1 аҿы иануп « зегьы аамҭак-аамҭак рымоуп » ҳәа .
Уи иаанагоит зны-зынла ак аҟаҵара ишаамҭам .
Иаҳҳәап , аизара анымҩаԥысуа , мамзаргьы ҳхатә ҭҵаара ҳанаҿу ҳхәыцрақәа џьара ҳрыманы ицозар , ҳхаҿаагара алшара ахәарҭа ҳзаанагоит ҳәа ҳазҳәом .
Зны Иисус иҵаҩцәа ухшыҩ аҭыԥ ахь иаазго алабжьара риҭеит .
Иара урҭ иреиҳәеит ицқьам ахәыцрақәа реизырҳара шшәарҭоу ( Матф .
5 : 28 ) . Ҳхаҿы иааҳго зегьы Иегова даргәырӷьалаӡом .
Игәаԥхашәадоу афантазиақәа игәаԥхашәадоу аусқәа рахь уназго цҳаны иҟалар рылшоит .
Шәхаҿаагара алшара иахҟьаны Иегова шәицәыхарахартә ахаан иалшәмыршан !
Аматериалтә мазара ҳа́хьчар алшоит ҳәа ахәыцра .
Ҳәарада , аматериалтә маҭәарқәа рыда ԥсыхәа ҳамам .
Аха урҭ роуп анасыԥ ҳзаазго , насгьы ҳзыхьчо ҳәа ахәыцра ҳалагар , иаарласны ҳгәы каҳар алшоит .
Иҟәыӷаз аҳ Соломон иҩуан : « Ауаҩ беиа имал — иқалақь ду ауп , уи ихаҿы иааиго аҭӡамц ҳарак иеиԥшуп » ( Ажәам . [ Прит . ]
18 : 11 ) . Шәазхәыц : 2009 шықәса сентиабр азы ақәаршҩы ӷәӷәа иахҟьаны аӡхыҵра ҟалеит . Уи Манила ақалақь ( Афилиппинқәа ) 80 процент инареиҳаны аԥхасҭа ӷәӷәа азаанагеит .
Ирылшама еиҳа амал змам ауаа ахыхьчара ?
Змазара рацәаны изцәыӡыз ибеиаз хаҵак иҳәеит : « Аӡхыҵра абеиақәеи аӷарцәеи еиҟаранатәит . Уи урҭгьы егьырҭгьы ауадаҩрақәеи агәаҟрақәеи рзаанагеит » .
Аматериалтә мазара ҳахьчоит ҳәа агәра агара мариоуп .
Аха уи зегь баша иллиузиоуп .
Ахаан иҟамлар алшо азы агәҭынчымра аарԥшра .
Иисус мыцхәы агәҭынчымра ааҳмырԥшларц ҳгәаҳҽаниҵон ( Матф .
6 : 34 ) . Зегь гәҭыхас аҟаҵара шьцыларас измоу дааҟәымҵӡакәа ак ихаҿы иааигоит .
Макьана ицәырымҵыц , мамзаргьы ахаан иҟамлар алшо ауадаҩрақәа рзы иааҳарԥшуа агәҭынчымра ҳамч рацәаны иҳамнахыр ҟалоит .
Иԥшьоу Аҩыраҿы иануп ус еиԥш иҟоу агәҭынчымра агәкаҳареи адепрессиеи шузцәырнагар ауа ( Ажәам . [ Прит . ]
12 : 25 ) . Убри аҟынтә Иисус илабжьара ақәныҟәара хадоуп : мыцхәы агәҭынчымра ааҳмырԥшлап , ауадаҩрақәагьы цәырҵаанӡа рыӡбара ҳаламгап .
Ишәарҭоу аҭагылазаашьақәа заа рбара , насгьы рҽырцәыхьчара .
Иԥшьоу Аҩыра ԥхьаҟа ҳаԥшларц ҳаанаԥхьоит ( Ажәам . [ Прит . ]
22 : 3 ) . Ахаҿаагара алшара абзоурала ҳаӡбарақәа ирылҵшәахо заа иаҳбар ҳалшоит .
Иаҳҳәап , хәылԥазык ахь ааԥхьара шәырҭеит .
Ишԥалшо шәхаҿаагара алшара ацара иаԥсоу-иаԥсаму аӡбара ишәыцхраар ?
Раԥхьа шәазхәыц уахь ааԥхьара змоу , уа шаҟаҩ ҟало , насгьы ахәылԥаз ахьыҟало , ианыҟало .
Анаҩс шәазхәыц уи ахәылԥаз шымҩаԥысуа .
Ишәҳәар шәылшома уа иҟало зегьы абиблиатә принципқәа ирықәныҟәалоит ҳәа ?
Абас еиԥш иҟоу азҵаарақәа уи ахҭыс шәхаҿы аагара ишәыцхраауеит .
Убас ахаҿаагара алшара абзоурала , шәара иҟәыӷоу аӡбарақәа рыдкылареи адоуҳатә шәарҭарақәа рҽырцәыхьчареи шәылшоит .
Имариам аҭагылазаашьаҿы шәхы шымҩаԥыжәго гәаныла аҽазыҟаҵара .
Ахаҿаагара алшара ауадаҩрақәа рыхгара иҳацхраауеит .
Иаҳҳәап , аизараҿы аӡәи шәареи аилибамкаара шәыбжьалеит .
Ишԥашәылшо уи аиашьа ма аиаҳәшьа шәинышәар ?
Ара изызхәыцтәу рацәоуп .
Изеиԥшроузеи ицәажәашьа ?
Ианбеиӷьу уи ауадаҩра алацәажәара ?
Иҳәатәузеи , насгьы ишԥаҳәатәу ?
Ари аҭагылазаашьа шәхаҿы иаажәгар , шәара ишәылшоит ауадаҩра злашәыӡбаша знеишьақәак « шәҽырзыҟашәҵар » , насгьы урҭ рахьтә еиҳа еиӷьуп ҳәа шәгәы иаанаго алшәхыр ( Ажәам . [ Прит . ] 15 : 28 ) .
Ари ауадаҩра аӡбашьа абас еиԥш хшыҩла азнеира аизараҿы аҭынчра ахьчара ишәыцхраауеит .
Уи ахаҿаагара алшара ахархәаразы ииашаҵәҟьаны знеишьа бзиоуп .
Абиблиа аԥхьареи аҭҵаареи еиҳа аинтерес аҵаҵара .
Есыҽны Абиблиа аԥхьара даара ихадоуп .
Аха хықәкыс иҳамазар акәу мышкала ирацәаны ахқәа рыԥхьара акәӡам .
Ҳара Абиблиаҿы ҳхы иаҳархәаша аурокқәа ҳаԥшаалар , насгьы урҭ ҳаԥсҭаазараҿы рхархәаразы агәаҳәара ӷәӷәа ҳамазар ҳахәҭоуп .
Абиблиа аԥхьара Иегова иахь иааҳарԥшуа аџьшьара еизнарҳалар ауп .
Уи аҿы ҳара ҳхаҿаагара алшара ҳацхраар алшоит .
Ишԥа ?
Ҳазхәыцып « Шәаҿыԥшла урҭ рыгәрахаҵара » захьӡу ашәҟәы .
Ари ашәҟәы ҳанаԥхьо , ҳхаҿаагара алшара ҳарҿыхоит , избанзар уи абиблиатә фырхацәа исахьаркны ҳхаҿы аагара иҳацхраауеит .
Ҳара иҳалшоит ахҭысқәа ахьымҩаԥысуаз ҳбар , абыжьқәеи афыҩқәеи ҳаҳар , насгьы Абиблиаҿы зыӡбахә ҳәоу рцәаныррақәа еилаҳкаар .
Убасала ибзианы иаҳдыруеит ҳәа ҳгәы иаанагоз абиблиатә цыԥҵәахақәа рҿы акрызҵазкуа аурокқәеи ҳгәы шьҭызхуа азхәыцрақәеи ҳаԥшаар ҳалшоит .
Ҳхаҿаагара алшара убас еиԥш ҳхы иаҳархәозар , Абиблиа аԥхьареи аҭҵаареи еиҳа аинтерес аҵаҵара иҳацхраауеит .
Агәрыцҳашьара аизырҳареи аарԥшреи .
Агәрыцҳашьара зеиԥшыҟам ҟазшьоуп .
Уи абзоурала ҳара аӡәы ихьаа еилаҳкаар ҳалшоит .
Иеговеи Иисуси уи аҟазшьа аадырԥшуеит , ус анакәха ҳаргьы иҳахәҭоуп ( Ақәҵ . [ Исх . ] 3 : 7 ; Аԥсал . 71 : 13 [ 72 : 13 , АдҾ ] ) .
Ишԥаҳалшо агәрыцҳашьара аизырҳара ?
Уи аҿы ахаҿаагара алшара даараӡа иҳацхраауеит .
Иҟалап ҳагәрахаҵара ҳацеиҩызшо ҳашьа уажәы ихиго ма ҳаҳәшьа илхылго ауадаҩра ахаангьы ҳақәымшәацзар .
Аха ҳхы ҳазҵаар ҳалшоит : « Сара иара иҭыԥ аҿы ма лара лҭыԥ аҿы сыҟазҭгьы , иарбан цәаныррақәоу исызцәырҵуаз ?
Исҭаххарызи еиҳараӡак ? »
Арҭ азҵаарақәа рҭак аныҟаҳҵо ҳхаҿаагара алшара ҳхы иаҳархәозар , уи еиҳа агәрыцҳашьара аарԥшра иҳацхраауеит .
Ақьырсиан иԥсҭазаараҿы еснагь зегь рахь агәрыцҳашьара ааирԥшуазар , игәрахаҵара ицеиҩызшои ажәабжь аниҳәо иԥыло ауааи уахь ианалаҵаны , уи иара иеиԥш , егьырҭгьы ахәарҭа рзаанагоит .
Адунеи ҿыц аҿы иҟало аԥсҭазаара ахаҿаагара .
Адунеи ҿыц аҿы иҟало аԥсҭазаара иазкны Абиблиа иаҳәо рацәоуп ( Ис . [ Ис . ]
35 : 5 — 7 ; 65 : 21 — 25 ; Аат . 21 : 3 , 4 ) . Ҳпубликациақәа рҿы уи лассы-лассы асахьа ԥшӡақәа рыла иаарԥшуп .
Избан ?
Асахьақәа ҳхаҿаагара алшара дырҿыхоит , насгьы арҭ азылԥхарақәа анынаӡо аамҭа аныҟало исахьаркны азхәыцра иҳацхраауеит .
Ахаҿаагара алшара ҳазҭаз Ҳазшаз Иегова уи иамоу амч даараӡа ибзианы идыруеит .
Анцәа иқәыргәыӷрақәа рызхәыцразы ари алшара ҳхы иаҳархәозар , уи ҳагәрахаҵара арӷәӷәоит , насгьы аԥышәара ӷәӷәақәа ҳанрықәшәогьы Анцәа ҳизиашаны аанхара иҳацхраауеит .
Ҳара ахаҿаагара алшаразы Иегова даараӡа иҭабуп ҳәа иаҳҳәоит .
Уи есыҽны азиашара аарԥшуа имаҵ аура иҳацхраауеит .
Шәааи ҳхаҿаагара алшара ҟәыӷарыла ҳхы иаҳархәалап .
Убасала ҳара хәы змам ари аҳамҭазы Иегова аџьшьара иаҳҭоит .
АБИОГРАФИА
Еиҭарҳәеит Фелисеи Араселии Фернандес
« „ УАҲА БЫМҲӘАН ! — саҳәшьеиҵбы Арасели дсықәыҳәҳәон . — Бдинхаҵара иадҳәалоу уаҳа акымзарак саҳар сҭахым .
Сеилабымган .
Бышԥасцәымӷу ! “
Уажәы , 91 шықәса анысхыҵуагьы , сара даараӡа ибзианы исгәалашәоит арҭ ажәақәа шаҟа сгәы сдырхьыз .
Аха Екклезиаст ( Экклезиаст ) 7 : 8 аҿы ишану еиԥш , „ аус анҵәамҭа алагамҭа аасҭа еиӷьуп “ .
Арҭ ажәақәа ҳара ҳҭагылазаашьаҿгьы ииашахеит » ( Фелиса ) .
Фелиса : Сара даараӡа Анцәа дахьхарҵоз аҭаацәараҿы сиит .
Сҭаацәа католикцәан . Жәахаҩык сыуацәа ԥшьаҩцәан , мамзаргьы ауахәамаҿы амаҵ руан .
Сан лан лаҳәшьа ԥа дыԥшьаҩын , насгьы акатоликцәа рышкол аҿы рҵаҩыс дыҟан . Иара данԥсы ашьҭахь Римтәи папа Иоанн Павел II Анцәа изааигәоу иԥшьоу ауаа дырхиԥхьаӡалеит .
Саб джьиин , сан амхурсҭаҿы аус луан .
Ааҩык ахәыҷқәа рҟынтә сара сеиҳабын .
12 шықәса анысхыҵуаз Испаниа атәылауаҩратә еибашьра иалагеит .
Аибашьра ашьҭахь саб абахҭа дҭаркит , избанзар аиҳабыра иполитикатә гәаанагарақәа ргәаԥхомызт .
Аҭаацәара рныҟәгара ихьанҭоу еидарак еиԥш сан лҟәаҟәа иқәҳаит .
Убри аҟынтә лҩызак илабжьалгеит хҩык лыԥҳацәа аиҵбацәа — Арасели , Лаури , Рамони — Бильбао ( Испаниа ) иҟаз амонастыр иалҭарц , избанзар уа ма амла иаганы иԥсуамызт .
Арасели : Усҟан сара 14 шықәса ракәын исхыҵуаз , Лаури — 12 , Рамони — 10 . Ҳҭаацәеи ҳареи ҳаиԥырҵра даара иаҳцәыцәгьан .
Бильбао ҳара аилыргарақәа ҳарҿын .
Ҩышықәса рышьҭахь амонастыр аҿы амаҵ зуаз аҳәса Сарагоса иҟаз амонастыр ду ахь ҳрышьҭит .
Уа зықәрахь инеихьоу ирхылаԥшуан .
Уи амонастыр аҿы ҳара афатәҟаҵарҭа еилҳаргалар акәын .
Ҳара , ахбыџқәа , ҳзы ари аус даара ихьанҭан ! Фелиса : Саҳәшьцәа Сарагоса иҟаз амонастыр ахь ианырышьҭ , сани аҭыԥантәи ԥшьаҩыс иҟаз лашьеиҵби саргьы уа аус зулар ауп ҳәа рыӡбеит .
Убасала дара сызгәаԥхоз рԥыск сиԥырыргарц рҭахын .
Сара даараӡа Анцәа ихаҵара змаз аӡә сакәын аҟынтә , амонастыр аҿы маҷк аҟазаара цәгьа исымбеит .
Сара есыҽны амессахь ацара сашьцылеит , миссионерс аҟаларагьы сазхәыцуан , Африка монахс иҟаз сан лаҳәшьа ԥа иеиԥш .
Испаниатәи ақалақь Сарагоса иҟоу амонастыр ( армарахь ала ) Накари Колунгеи реиҭага ( арӷьарахь ала )
Амонастыр аҿы даҽа тәылак аҟны Анцәа имаҵ аура ахьысҭахыз аӡәгьы хьаас имамызт .
Сара сҭакызшәа збон .
Убри аҟынтә шықәсык ашьҭахь иԥшьаҩыз саншьа сихылаԥшларц азы , аҩныҟа ахынҳәра сыӡбеит .
Уа аҩнтәи аусқәа сырҿын , хәылбыҽхала саншьеи сареи ҭесԥыҳәла Анцәа ҳиҳәон .
Иара убас сара ауахәамаҿы иҟаз ашәҭқәа рхылаԥшра , насгьы Мариеи « аԥшьацәеи » рыстатуиақәа рырԥшӡара сгәаԥхон .
Арасели : Иаарласны амонастыр аҿы ҳаԥсҭазаара аҽаԥсахит .
Раԥхьатәи аҿаҭахьақәа ансықәысҵа ашьҭахь , амонастыр аҿы амаҵ зуаз аҳәса ҳаиԥырырхырц рыӡбеит .
Рамони Сарагоса даанхеит , Лаури Валенсиаҟа дцеит , сара Мадрид срышьҭит , уа аҵыхәтәантәи аҿаҭахьақәа сықәысҵеит .
Мадрид иҟаз амонастыр аҿы зны-зынла астудентцәа , зықәрахь инеихьоу , убас егьырҭгьы нхон , убри аҟынтә уа аҟаҵатә даара ирацәан .
Сара амонастыр иаҵанакуаз ахәышәтәырҭаҿы аус зуан .
Аиаша сҳәозар , амонастыр аҿы амаҵ аура иснаҭо рацәахоит ҳәа сыԥшын .
Сгәы иаанагон Абиблиа саԥхьалоит , насгьы еилыскаалоит ҳәа .
Аха ара Анцәеи Иисуси рыӡбахә аӡәгьы далацәажәомызт , Абиблиагьы зынӡа иааҳартуамызт .
Хәыҷы-хәыҷла алаҭын бызшәа сҵон , « аԥшьацәа » рыԥсҭазаара атәы саԥхьон , Мариа слымҵаныҳәон , егьи аамҭа зегьы аџьабаа ӷәӷәа збон .
Даараӡа сгәы каҳаны сыҟан , убри аҟынтә амонастыр аҿы амаҵ зуаз аҳәса иреиҳабыз слацәажәарц сыӡбеит .
Сара иласҳәеит сҭаацәа ацхыраара анырҭаху егьырҭ рџьыба дырҭәларц азы ара аус зысулар акәу шысзеилымкаауа .
Лара ауада сыҩналкит , сгәанаагара ԥсахны уеизгьы амонастыр аҿы саанҿасуеит ҳәа дгәыӷуа .
Хынтә соурыжьхьан , аха уи амонастыр ааныжьра сҭаху-исҭахыму аилкааразы акәын .
Аха сара исҳәаз ҳәан , усҟан дара арзаҳал сҩырц сыдырҵеит , абас зҳәоз : « Сара амонастыр аансыжьуеит , избанзар Анцәа иакәымкәа Аҩсҭаа имҵахырхәара сҭахуп » .
Ари адҵа саршанхеит . Амонастыр аансыжьырц даараӡа ишысҭахызгьы , исарҳәаз аҩра сақәшаҳаҭмызт .
Аҵыхәтәаны аԥшьаҩы иацәажәара алшара сырҭарц саҳәеит , уи сгәалақәа зегьы изеиҭасҳәеит .
Иара аепископ азин имихын , дырҩегь Сарагосатәи амонастыр ахь срышьҭит .
Мызқәак рышьҭахь амонастыр ааныжьра азин сырҭеит .
Иаарласны Лауригьы Рамонигьы амонастыр аанрыжьит .
Фелиса
Фелиса : Аамҭақәак рышьҭахь сара аҭаацәара салалеит , насгьы Кантабриаҟа нхара сиасит .
Сара иааиԥмырҟьаӡакәа амессахь аныҟәара сшаҿыц саҿын . Сабшак азы акафедра аҟынтәи иааџьоушьаша лаҳәарак ҳаҳаит .
« Ижәбома абри ашәҟәы ? — иҳәеит аԥшьаҩы иԥсахы еибакны , „ Истина , ведущая к вечной жизни “ захьӡу ашәҟәы ҳарбо . — Абри ашәҟәы аӡәы ишәиҭар , сара исышәҭ , ма наҟ ишәыршә ! »
Ари ашәҟәы сара исымамызт , аха иаразнак исыԥшаар сҭаххеит .
Ҩымшҟа рышьҭахь ҩыџьа аҳәса сышә иасит . Урҭ « зыԥхьара ҟамлоз » ашәҟәы сыдыргалеит .
Дара Иегова ишаҳаҭцәа ракәын .
Аухаҵәҟьа сара уи ашәҟәы саԥхьеит , урҭ даҽазны ианааи , Абиблиа аҵара сақәшаҳаҭхеит .
« Зыԥхьара ҟамло » ашәҟәы
Иаарласны аҵабырг сгәаҵанӡа инеит .
Сара еснагь исҭахын Анцәа игәаԥхара анагӡара .
Убри аҟынтә Иегова изку аҵабырг анеилыскаа , сыбзиабара иара иахь даара иӷәӷәахеит .
Гәацԥыҳәарала имаҵ аура салагеит , 1973 шықәсазы аӡы сыҽӡаасхит .
Сҭынхацәа аҵабырг рзеиҭаҳәаразы исымаз алшарақәа маҷын , аха исылшоз ҟасҵон .
Хыхь ишысҳәахьоу еиԥш , раԥхьа дара ӷәӷәала сыгәрахаҵара иаҿагылон , еиҳараӡак Арасели .
Арасели : Амонастыр аҿы аԥсҭазаара сгәымбылџьбараны сҟанаҵеит .
Аха уеизгьы сара есыҽны аҭесԥыҳә ала Анцәа сиҳәон , мҽышала амессахь сныҟәон .
Сара анаҩсгьы Абиблиа еилыскаар сҭахын , убри аҟынтә Анцәа дсыцхраарц сиҳәон .
Аха Фелиса лыгәрахаҵара ҿыц атәы анысзеиҭалҳәоз убасҟак дгәырӷьон , лхы еилаԥсаз џьысшьон , илҳәозгьы сақәшаҳаҭхомызт .
Арасели
Шықәсқәак рышьҭахь сусура иахҟьаны Мадридҟа схынҳәит , иаарласны аҭаацәарагьы салалеит .
Ԥыҭрак ашьҭахь адинхаҵара сгәы ахшәеит .
Сара игәасҭеит иааиԥмырҟьаӡакәа амессахь иныҟәоз Аевангелие иднарҵоз ишықәымныҟәоз .
Аҵыхәтәаны ауахәамахь аныҟәара саҟәыҵит .
Уаҳа рыгәра згомызт « аԥшьацәагьы » , џьаҳанымгьы , исымаз астатуеткақәагьы наҟ иқәызгеит .
Аха иҟасҵо иашоу-ииашаму сыздыруамызт .
Даара сгәы каҳаны сыҟан , аха Анцәа сиҳәон : « Сара уеилыскаар сҭахуп .
Усыцхраа ! »
Исгәалашәоит Иегова ишаҳаҭцәа зныкымкәа сышә ишасуаз , аха ирзаасыртуамызт .
Иарбанзаалак адинхаҵара агәра згомызт .
1980 - тәи ашықәсқәа рылагамҭазы саҳәшьцәа уи аамҭазы Франциа инхоз Лаурии Испаниа инхоз Рамонии Иегова ишаҳаҭцәа рҿы Абиблиа аҵара иалагеит .
Сара исыӡбеит урҭгьы Фелиса леиԥш иҩашьоит ҳәа .
Ԥыҭрак ашьҭахь сара сааигәара инхоз Анхелинес слабадырит , насгьы ҳаиҩызцәахеит .
Ларгьы Иегова ишаҳаҭ лакәын .
Зныкымкәа Анхелинес лхаҵеи лареи Абиблиа аҵара сыдыргалон .
Дара ирбон адинхаҵарақәа сшырзыҟоу зеиԥшразаалакгьы , Абиблиа иану аилкаара даараӡа ишысҭаху .
Аҵыхәтәаны исҳәеит : « Ибзиоуп .
Аха Абиблиа аҵара салагоит , схатә Библиа мацара ҳхы иаҳархәалозар » .
Зыӡбахә сҳәоз Накари Колунгеи реиҭага акәын .
Фелиса : 1973 шықәсазы аӡы сҽанӡаасхыз , Кантабриа аҳҭнықалақь Сантандер Иегова ишаҳаҭцәа 70 - ҩык раҟара ыҟан .
Ажәабжьҳәаразы атерриториа дуӡӡа ҳаман , убри аҟынтә Кантабриа зегьы ҳахысырц азы , қыҭак аҟынтәи даҽа қыҭак ахь раԥхьа автобусла ҳцон , нас машьынала .
Убас шәкыла ақыҭақәа ҳархысит .
Ашықәсқәа рыҩныҵҟа ирацәаны абиблиатә ҵарақәа мҩаԥызгон , изсырҵоз рҟынтә 11 - ҩык аӡы рыҽӡаархит .
Дара зегьы реиҳарҩык католикцәан .
Исгәалашәоит схаҭа акатоликтә ҵарақәа даара рыгәра шызгоз , убри аҟынтә издыруан ачҳареи аилкаареи аасырԥшлар шакәыз .
Даараӡа иулаҵәаны иҟоу удинхаҵара иаразнак иузааныжьӡом .
Ауаа аҵабырг ахьыҟоу еилыркаарц азы , Анцәа Иажәа ргәаҵанӡа инеироуп , насгьы иԥшьоу адоуҳа рнырыр ауп ( Аур .
4 : 12 ) . Уаанӡа аполициаҿы аус зуаз схаҵа Бьенвенидо 1979 шықәсазы аӡы иҽӡааихит .
Сангьы лыԥсра маҷк шагыз Абиблиа аҵара далагеит .
Арасели : Иегова ишаҳаҭцәа Абиблиа анрыцысҵоз , раԥхьа рыгәра згаӡомызт .
Аха мчыбжьқәак рышьҭахь игәасҭеит сгәымбылџьбарара ашьҭрагьы шнымхаз .
Сара даара иџьасшьеит : Иегова ишаҳаҭцәа рхаҭа ирҳәоз иқәныҟәон .
Уаанӡа исымаз агәрамгара аҭыԥан агәрахаҵара ӷәӷәа соуит , уи еиҳа снасыԥны сҟанаҵеит .
Сгәылацәаҵәҟьагьы исарҳәон : « Арасели , иалыбхыз амҩа иаша банымҵын ! »
Исгәалашәоит Анцәа сышиҳәоз : « Иегова , иҭабуп идуӡӡаны сахьаанумыжьыз .
Уара сзышьҭаз Абиблиа иану аҵабырг аԥшааразы зныкымкәа алшара суҭахьан » .
Сара Фелиса лҿаԥхьа аҭамзаара шьҭасҵеит иласҳәаз лгәы лзырхьыз ажәақәа зегь рзы .
Аимакра аҭыԥан , ҳара уажәы гәахәарыла Абиблиа ҳалацәажәоит .
Сара 1989 шықәсазы аӡы сыҽӡаасхит , усҟан 61 шықәса схыҵуан .
Фелиса : Уажәы сара 91 шықәса схыҵуеит .
Сара сыԥҳәысеибоуп , сымчгьы кәадоуп .
Аха уаанӡа еиԥш есыҽны Абиблиа саԥхьоит , сгәабзиара иансылнаршо аизарақәа рахь сныҟәоит , ажәабжьҳәараҿгьы исылшо ҟасҵоит .
Арасели : Иҟалап амонастыр аҿы амаҵ ахьызуаз азы акәзар аԥшьаҩцәеи амонастыр аҿы амаҵ зуа аҳәсеи ажәабжь бзиа рзеиҭаҳәара зысгәаԥхо .
Урҭ Абиблиа шьаҭас измоу апубликациақәа рацәаны ирзынсыжьит , насгьы аинтерес зҵоу аицәажәарақәа сыман .
Исгәалашәоит ԥшьаҩык зныкымкәа сышиацәажәахьаз .
Иара ус сеиҳәеит : « Арасели , зегь рыла сбықәшаҳаҭуп .
Аха сара сеиԥш зықәра цахьоу шьҭа дабацои ?
Ирҳәозеи ауахәамахь инеиуа , насгьы сҭаацәа ? »
Сара иасҳәеит : « Ииҳәозеи Анцәа ? »
Иара илахь еиқәҵаны ихы ааирҵысит , аха уи аамҭазы аҵабырг анаҩсгьы аԥшааразы агәымшәара изхомызт .
Иара убас сара ахаан исхашҭуам раԥхьаӡа акәны схаҵа аизарахь дсыццарц шиҭаху аниҳәа .
Усҟан иара 80 шықәса дшырҭысхьазгьы , уи нахыс зныкгьы аизара бжьаимыжьит .
Абиблиа аҵара далагеит , иӡаахым жәабжьҳәаҩнгьы дҟалеит .
Ажәабжь шеицаҳҳәоз анысгәалашәо , даара сгәы иахәоит .
Иара иҽӡааихаанӡа ҩымз шигыз дыԥсит .
Фелиса : Сара агәырӷьара ду сзаанагеит раԥхьа аҵабырг иаҿагылаз саҳәшьцәа аиҵбацәа хҩык аҵыхәтәаны доуҳатә еиҳәшьцәаны иахьысзыҟалаз .
Ҳара даараӡа ҳгәы иахәоит ҳаизаны ҳ-Нцәа Иегова Иажәеи иареи ҳанрылацәажәо .
Анцәа иџьшьаны саҳәшьцәеи сареи адоуҳатә акзаара ҳауит !
*
Рамони уажәы 83 шықәса лхыҵуеит , Фелиса — 91 , Арасели — 87 .
Иахьа уажәраанӡа дара гәацԥыҳәарала Иегова имаҵ руеит .
Лаури дыԥсит 1990 шықәсазы .
Лара аҵыхәтәанынӡа Иегова дизиашан .
« Анцәа иитәу — Анцәа [ ишәҭала ] » ( МАТФ .
22 : 21 ) .
АШӘАҚӘА : 33 , 137
Дышԥарзыҟоу Иегова ауаатәыҩсатә еиҳабырақәа ?
Ишԥаҳалшо имариам аҭагылазаашьақәа рҿы анеитралитет ахьчара ?
Иаҳдырҵар алшозеи анеитралитет зыхьчоз Анцәа имаҵзуҩцәа рҿырԥштәқәа ?
Ишԥаҳалшо ҳара Анцәагьы ауаатәыҩсатә еиҳабырақәагьы рзыӡырҩра ?
АНЦӘА ИАЖӘА ҳаанаԥхьоит ауаатәыҩсатә еиҳабырақәа ҳарзыӡырҩларц , аха уи иара убас ауаа ракәымкәа Анцәа иахь азыӡырҩра аарԥшра ҳнарҵоит ( Аус .
5 : 29 ; Тит 3 : 1 ) . Иҟоума ара аиқәымшәара ?
Мап !
Иисус арҭ адҵақәа рықәныҟәара шҳалшо аилкаара иҳацхраауа апринцип ааигеит : « Акьесар иитәу — акьесар ишәҭала , Анцәа иитәу — Анцәа » ( Матф .
22 : 21 ) . Ишԥаҳалшо Иисус идҵа ақәныҟәара ?
Ҳара « акьесар иитәу » акьесар иаҳҭоит ҳахьынхо аҳәынҭқарра азакәанқәа ҳанрықәныҟәо , ашәахтә анаҳшәо , насгьы аиҳабыра пату анрықәаҳҵо ( Рим . 13 : 7 ) .
Аха аиҳабыра Анцәа изакәан аилагара ҳгәазҭарҵозар , уи аҟаҵара ҳақәшаҳаҭхаӡом , аха уи аамҭазгьы ҳгәаанагара ҳаҭырбарала иаҳҳәоит .
Ишԥааҳарԥшуеи ҳара ари адунеи аполитикатә усқәа ҳхы шрылаҳмырхәуа ?
Анцәа закәанла иитәу иҭара ҳара ҳзы иара убас иаанагоит ари адунеи аполитикатә усқәа рыҽрыламырхәра ( Ис . [ Ис . ]
2 : 4 ) . Ҳара Иегова макьана иаҩижьуа ауаатәыҩсатә еиҳабыра ҳаҿагылаӡом , аха апатриотизм иадҳәалоу , насгьы амилаҭтә еиҿкаарақәа ҳаҽрылаҳархәӡом ( Рим . 13 : 1 , 2 ) .
Ҳара амитингқәа еиҿаҳкааӡом , алхрақәа рҿы ҳабжьы ҳҭиӡом , аиҳабырахь ҳалырхырц азы ҳхы ықәҳаргылаӡом , насгьы аиҳабыра рыԥсахырц ҳҽазаҳшәаӡом .
Избан ҳара анеитралитет ҳахьчалар зҳахәҭоу ?
Абиблиаҿы иаагоуп Анцәа анеитралитет ҳахьчаларц зиҭаху ҳзырбо амзызқәа .
Актәи амзыз , Иисус иеиԥш ҳаргьы ҳҽазаҳшәоит « ари адунеи иатәым » ҳакәны ҳаҟазарц , насгьы аполитикеи аибашьрақәеи ҳхы рылаҳархәӡом ( Иоанн 6 : 15 ; 17 : 16 , АдҾ ) .
Аҩбатәи амзыз , ҳара анеитралитет ҳахьчалароуп , азиашара аарԥшуа Анцәа Иаҳра ҳадгылазарц азы .
Мамзар ҳара ауадаҩрақәа зегь зыӡбо Анцәа Иаҳра заҵәык шакәу ажәабжь ҳаламыс цқьаны ауаа иҳазрылаҳәомызт .
Амц динхаҵареи аполитикеи еимадоуп , уи адинхаҵаҩцәа рыбжьара аилибамкаареи аҭыӡшәеи арҿиоит .
Аха ҳара , ииашоу Анцәа имаҵзуҩцәа , адунеи зегь аҿы инхо ҳагәрахаҵара ҳацеиҩызшои ҳареи ҳабжьара акзаара ҳахьчоит , избанзар ҳқьырсиантә неитралитет ҳадгылоуп ( 1 Пиотр 2 : 17 ) .
а ) Иабантәиаадыруеи ҳаԥхьаҟа ҳнеитралитет ахьчара шыцәгьахо ?
б ) Избан иахьа уажәнатә ҳнеитралитет ахьчара ҳҽазыҟаҳҵалар зҳахәҭоу ?
Иҟалап ҳтәылаҿы уажәы аполитикатә ҭагылазаашьа бзиазар , ауаагьы ҳагәрахаҵара ицәгьамкәа иазыҟазар .
Аха Аҩсҭаа исистема аҵыхәтәа ааигәоуп аҟынтә , иаалырҟьаны ицәырҵыр рылшоит ҳнеитралитет ахьчара анаҭаххо аҭагылазаашьақәа .
Иахьа адунеи аҿы ирацәоуп « нышәара зқәым » , « ԥхашьара злам » ауаа , убри аҟынтә аамҭа цацыԥхьаӡа адунеи еиҳагьы еиҩшахоит ( 2 Тим .
3 : 3 , 4 ) . Тәылақәак рҿы аполитикатә ҭагылазаашьа иаалырҟьаны аҽаԥсахит , уи иахҟьаны уа инхоз аишьцәа рқьырсиантә неитралитет рыхьчар акәхеит .
Ҳаргьы иахьа уажәнатә ӷәӷәала иӡбаны иҳамазар ҳахәҭоуп ҳзықәшәо аҭагылазаашьа зеиԥшрахозаалакгьы , ҳнеитралитет ахьчара .
Мамзар иуадаҩу аҭагылазаашьа ҳанақәшәалак , ҳагәрахаҵара ҳацәхьаҵыр ауеит .
Аха иҳацхраауазеи акзаара ахьыҟам ари адунеи аҿы ҳқьырсиантә неитралитет ахьчара аҽазыҟаҵара ?
Шәааи ԥшь-лабжьарак еилҳаргап .
Дышԥарзыҟоу Иегова ауаатәыҩсатә еиҳабырақәа ?
Актәи , ҳара ҳнеитралитет ахьчара ҳалшоит ауаатәыҩсатә еиҳабыра Иегова иеиԥш ҳарзыҟазар .
Ҳәынҭқаррақәак рҿы аиҳабыра рнапхгара иашоушәа убар алшоит , аха Анцәа ауаа анишоз , игәы иҭаӡамызт дара-дара напхгара рзыруларц ( Иер . [ Иер . ] 10 : 23 ) .
Иегова ауаатәыҩса ҭаацәарак еиԥш дырзыҟоуп .
Аха ауаа ишьақәдыргыло анапхгара анационализм арҿиоит , уи иахҟьаны ауаа рыбжьара акзаара ыӡуеит .
Зегь иреиӷьу ауаатәыҩсатә напхгаҩцәагьы ауадаҩрақәа зегьы рзыӡбаӡом .
Уи адагьы , 1914 шықәса инаркны ауаатәыҩсатә напхгаҩцәа Анцәа Иаҳра иаҿагылоуп . Иаарласны уи Аҳра аиҳабырақәа зегьы ықәнагоит .
( Уаԥхьа Аԥсалом 2 : 2 , 7 — 9 [ 2 : 2 , 7 — 9 , АдҾ ] . )
Ҳашԥарзыҟазар ҳахәҭоу ҳара ауаатәыҩсатә еиҳабырақәа ?
Анцәа ауаатәыҩсатә еиҳабырақәа ыҟазарц иаҩижьуеит , избанзар урҭ маҷк иадамзаргьы аҭынчра рыхьчоит , насгьы азакәан аиламгара иацклаԥшуеит , уи абзоурала ҳара Аҳра иазку ажәабжь ауаа рылаҳәара алшара ҳамоуп ( Рим .
13 : 3 , 4 ) . Иегова амчра змоу ауаа рзгьы иара ҳиҳәаларц ҳадиҵоит , еиҳарак урҭ рыӡбарақәа ҳмаҵзура ианыруазар ( 1 Тим .
2 : 1 , 2 ) . Ҳаргьы , апостол Павел иеиԥш , ҳзинқәа рыхьчаразы , аиҳабыра ацхырааразы ҳрыҳәоит ( Аус .
25 : 11 ) . Абиблиаҿы иануп Анцәа иаӷа Аҩсҭаа ауаатәыҩсатә еиҳабырақәа инапаҵаҟа иҟоуп ҳәа .
Аха уа ианӡам иара хаҭа-хаҭала аполитикцәа ма ачынуаа напхгара рзиуеит ҳәа ( Лука 4 : 5 , 6 ) .
Убри аҟынтә ауаатәыҩсатә еиҳабырақәа рҿы иҟоу иалкаау чынуаҩык анырра изҭо Аџьныш иоуп ҳәа ахәыцра иашахомызт .
Ҳара аӡәгьы , иара убас « аиҳабыреи иаԥу егьырҭ амчрақәеи » уахь иналаҵаны , ицәгьаны ҳрыхцәажәаӡом , аҵәы рылҳхӡом ( Тит 3 : 1 , 2 ) .
Иарбан гәазыҟашьоу ҳҽызцәаҳахьчалар ҳахәҭоу ?
Ҳара Анцәа иахь азыӡырҩра ааҳарԥшуеит , чынуаҩык еиҳа деиӷьаҳамшьозар , ма политикатә партиак ҳадымгылозар , урҭ иҟарҵарц ирҭаху ҳара ахәарҭа ҳзаанагоит ҳәа ҳгәы иаанагозаргьы .
Ари аҩыза аҭагылазаашьаҿы ҳнеитралитет ахьчара мариамхар ауеит .
Иаҳҳәап , ҳәынҭқаррак аҿы ажәлар рҽааизакны агәымбылџьбарара аазырԥшуа аиҳабыра хдырбгаларц рҭахуп . Уи аиҳабыра иара убас Анцәа ижәларгьы имаҷымкәа агәаҟрақәа рзаанагоит .
Ҳәарада , ҳара ажәлар ахьеизо амитинг ахь ҳцаӡом , аха ҳрыдгылома ҳара урҭ ҳгәаҿы ? ( Еф .
2 : 2 ) . Ҳқьырсиантә неитралитет ҳажәақәеи ҳусқәеи рымацара ракәӡам изыдҳәалоу , аха ҳцәаныррақәагьы ирныруеит .
Ишԥаҳалшо анеитралитет ахьчара анымариам аҭагылазаашьақәа рҿы аҟәышра аарԥшра , убри аамҭазгьы гызмалра ҳаламзарц ?
Аҩбатәи , анеитралитет ахьчара иҳацхраауеит абри алабжьара : « Шәҟәышзааит , амаҭқәа шҟәышу , шәҳалалыз , аҳәыҳәқәа шыҳалалу [ « аҳәыҳәқәа реиԥш гызмалра шәыламыз » , АдҾ ] » .
( Уаԥхьа Матфеи 10 : 16 , 17 . )
Ҳара аҟәышра ааҳарԥшуеит , ишәарҭоу аҭагылазаашьа заа иаҳбозар .
Убри аамҭазгьы гызмалра шҳалам ааҳарԥшуеит , урҭ аҭагылазаашьақәа рҿы ҳнеитралитет ҳахьчозар .
Ҳрыхәаԥшып ҳара ҳзы ишәарҭазар алшо ҭагылазаашьақәак , насгьы ҳнеитралитет шаҳахьчаша еилҳаргап .
Иаҳгәалашәалар ҳахәҭоузеи амаҵзураҿы ауаа ҳанрацәажәо ?
Ацәажәарақәа .
Ҳара аҟәышра ааҳарԥшлар ауп , ауаа ҳанрацәажәо аполитика иадҳәалоу атема цәырҵуазар .
Иаҳҳәап , Аҳра ажәабжь анрылаҳҳәо , чынуаҩык , ма политикатә партиак арҳаракра , ма аларҟәра ахәҭам .
Шәҽазышәшәа шәзацәажәои шәареи еицышәзеиԥшу темак аԥшаара . Уи аамҭазы апроблема ахаҭа шәалацәажәала , амчра змоу аӡәы уи ӡбашьас иаиҭо акәымкәа .
Анаҩс Абиблиа шәхы иархәаны ишәырба Анцәа Иаҳра уи апроблема аҵыхәтәанынӡа ишаӡбо .
Ахаҵеи ахаҵеи ма аԥҳәыси аԥҳәыси реибагара , насгьы аҽԥыргара реиԥш иҟоу атемақәа анцәырҵуа , Анцәа игәаԥхашәоу инормақәа шәрыдгылала , насгьы урҭ рықәныҟәара злашәылшо рзеиҭашәҳәала .
Аполитика аганахь ала анеитралитет ахьчара шәацклаԥшла .
Ҳара аӡәгьы иган аанаҳкылаӡом закәанк шьақәырӷәӷәатәуп , иаԥыхтәуп , ма иԥсахтәуп ҳәа анырҳәо , насгьы егьырҭ ҳгәаанагара иақәшаҳаҭхарц рыдаҳцалаӡом .
Агәра ҳгар шԥаҳалшо амассатә информациа ахархәагақәа рыла аинформациа анҳауа , аполитика аганахь ала анеитралитет шыҳахьчо ?
Амассатә информациа ахархәагақәа .
Амассатә информациа ахархәагақәа рыла иҳаҳауа ажәабжьқәа рҿы лассы-лассы иалкаау ганк ааныркылоит .
Зны-зынла амассатә информациа ахархәагақәа аполитикцәа мыругас ирымоуп .
Урҭ ахархәагақәа аиҳабыра рнапаҵаҟа иахьыҟоу аҳәынҭқаррақәа рҿы ажәабжьқәа дара ирҭаху агәаанагара ауп ирныԥшуа .
Убри аҟынтә ихьыԥшым аҳәынҭқаррақәа ҳәа зыхьӡу рҿы инхо ақьырсианцәа ргәырҽанызар ауп адырраҭарақәа мҩаԥызго ргәаанагара рыдрымкыларц азы .
Шәхы шәазҵаа : « Ари амҩаԥгаҩ изыӡырҩра зысгәаԥхо аполитика аганахь ала игәаанагара сахьақәшаҳаҭу аума ? »
Аҭак ааи акәзар , иҟалап еиҳа узықәгәыӷыртә иҟоу аинформациа аԥшаара шәыхәҭазар .
Ишыҟазаалакгьы , иҟәыӷарахоит аполитикатә зҵаарақәа иахьрылацәажәо ажәабжьқәа рыԥхьара ма рзыӡырҩра уиаҟара аамҭа ақәшәмырӡлар , насгьы ишәаҳауа Абиблиа иану « ажәа ҟәышқәа рҿырԥшы » ирықәшәоу-ирықәымшәоу гәашәҭалар ( 2 Тим .
1 : 13 , АдҾ ) . Ишԥалшо аматериализм ҳнеитралитет ахьчара иаԥырхагахар ?
Аматериализм .
Ҳмазара мыцхәы ҳахӡыӡаауазар , аԥышәарақәа раан ҳагәрахаҵара ҳацәхьаҵыр ҳалшоит .
Малави инхо Рут зыхьӡу аиаҳәшьа 1970 - тәи ашықәсқәа рзы ашьҭашәарыцарақәа аныҟаз Иегова ишаҳаҭцәа шьоукы уи аҩыза шрыхьыз лхаҭа илбеит .
Лара илгәалашәоит : « Урҭ ирзыманшәалаз аԥсҭазаара ааныжьра рцәыцәгьан .
Ҳара зегьы ҳтәыла ааныжьра шҳақәшәазгьы , џьоукы аполитикатә партиа иалалан рыҩныҟа ихынҳәит , избанзар ахҵәацәа рлагер аҿы иҟаз аԥсҭазаара иадҳәалаз ауадаҩрақәа рыхгара рҭахымхеит » .
Аха уеизгьы , Анцәа имаҵзуҩцәа реиҳараҩык аекономикатә уадаҩрақәа шрымазгьы , мамзаргьы ирымаз зегь шырцәыӡызгьы , рнеитралитет рыхьчеит ( Аур .
10 : 34 ) . 12 , 13 . а ) Дышԥарыхәаԥшуеи Иегова ауаа зегьы ?
б ) Ишԥаҳалшо ҳтәылазы иахәҭам аԥагьара ааҳарԥшуоу-иааҳмырԥшуоу аилкаара ?
Иахәҭам аԥагьара .
Иахьа ауаа рраса , рыжәлар , ркультура , рықалақь , ма рмилаҭ ҳараркуеит .
Аха ҳара иаҳдыруеит Иегова абас еиԥш иҟоу иахәҭам аԥагьара дшахәаԥшуа .
Иара милаҭк еиҳа еиӷьуп даҽа милаҭк аасҭа ҳәа иԥхьаӡаӡом .
Ҳәарада , Анцәа ҳхылҵшьҭра мап ацәаҳкырц иҭахӡам .
Иегова аӡәи-аӡәи ҳаиԥшны ҳимшаӡеит .
Уи аиԥшымра ҳара агәахәара ҳзаанагоит . Аха иаҳгәалашәозар ауп Анцәа изы ауаа зегьы шеиҟароу ( Рим . 10 : 12 ) .
Анационализм шьаҭас иамоуп ҳхылҵшьҭразы иааҳарԥшуа иахәҭам аԥагьара .
Уи ҳаламыс иҳаҵанаҳәо мап ацәкра ҳгәазҭанаҵар алшоит .
Уи аҩыза аԥагьара ақьырсианцәа рзгьы даара ишәарҭоуп .
Иаҳҳәап , актәи ашәышықәсазы ақьырсианцәа шьоукы даҽа милаҭк иатәыз рыгәрахаҵара рыцеиҩызшоз рашьцәа ииашамкәа ирзыҟан ( Аус .
6 : 1 ) . Ишԥеилкаатәу уи аҩыза аԥагьара шҳалоу ?
Иаҳҳәап , даҽа тәылак аҟынтәи шәыгәрахаҵара шәыцеиҩызшо аӡәы алабжьара бзиа шәиҭеит .
Мап ацәышәкуазма уи иаразнак , насгьы шәгәы иаанагарызма : « Уи аганахь ала иҟаҵатәу ҳара еиҳа еиӷьны иаҳдыруеит » ?
Ҳара Филиппаа рахь 2 : 3 иану Анцәа идоуҳа зҵоу алабжьара ҳақәныҟәалар ауп : « Ахӡырымгара шәашьҭаз , шәызлоу ауааԥсыра раҵкыс еиҳаны шәгылоушәа шәгәы иаанашәмырган » .
Ишԥаҳацхраауеи анцәаиҳәара ?
Иаажәга Абиблиа аҟынтәи аҿырԥштәы .
Ахԥатәи , ҳнеитралитет ҳахьчар ҳалшоит , Иегова ицхыраара ҳашьҭазар .
Шәиҳәала ачҳареи аҽынкылареи раарԥшразы иԥшьоу адоуҳа шәиҭарц .
Арҭ аҟазшьақәа раарԥшра хадоуп аиҳабыра ишахәҭоу еиԥш ҳарзыҟазарц азы , еиҳарак урҭ аҵарҭыша агара иашьцылахьазар , насгьы аиашамра аадырԥшуазар .
Иара убас Иегова аҟәыӷара шәиҭарц шәиҳәала .
Уи шәнеитралитет ахьчара аншәцәыцәгьахо аҭагылазаашьақәа заа рбара ишәыцхраауеит , насгьы иҟаҵатәу шәыҵанаҳәоит ( Иак .
1 : 5 ) . Иҟалап шәара абахҭа шәҭакызар , мамзаргьы Иегова шәахьизиашоу азы даҽакала гәаҟрак шәхыжәгозар . Шәиҳәала Иегова гәымшәарыла шәыгәрахаҵара ахьчареи хачҳарала аԥышәарақәа риааиреи рзы амч шәиҭаларц .
( Уаԥхьа Аусқәа 4 : 27 — 31 . )
Ишԥаҳацхраауеи Абиблиа ҳнеитралитет ахьчара ?
( Шәахәаԥш иара убас арамка « Анцәа Иажәа урҭ анеитралитет ахьчара ирыцхрааит » . )
Иегова Иажәа Абиблиа ала ҳирӷәӷәар илшоит .
Аԥышәарақәа раан шәнеитралитет ахьчара ишәыцхраауа абиблиатә жәеинраалақәа шәрызхәыцла .
Уажәнатә урҭ ҿырҳәала рҵара шәҽазышәшәала , уи Абиблиа аншәмоуа аҭагылазаашьа шәақәшәаргьы , шәыгәрахаҵара арӷәӷәара ишәыцхраауеит .
Иара убас Анцәа Иажәа ҳаԥхьаҟа Аҳра иҟанаҵо аганахь ала шәгәыӷра арӷәӷәар алшоит .
Уи агәыӷра ада аԥышәарақәа ҳзыриааиӡом ( Рим .
8 : 25 ) . Иалшәх еиҳарак шәгәы хыҭ-хыҭуа шәыззыԥшу ахьаҳәо ацыԥҵәахақәа . Анаҩс шәхаҿы иаажәг уи зегьы џьанаҭ дгьыл аҿы ишынаӡо .
16 , 17 .
Хәарҭас иаҳзааргозеи ӷәӷәала анеитралитет зыхьчоз Анцәа изиашаз имаҵзуҩцәа рҿырԥштәқәа ?
( Шәахәаԥш астатиа алагамҭаҿы иаагоу асахьа . )
Аԥшьбатәи , ҳнеитралитет ахьчара ҳалшоит , Иегова изиашоу имаҵзуҩцәа ҳарҿыԥшуазар .
Уи ахачҳара аарԥшразы амчи аҟәыӷареи ҳнаҭоит .
Иаҳҳәап , Седрах , Мисах , Авденаго Вавилонтәи аҳәынҭқарра символс иамаз абаҟа амҵахырхәара мап ацәыркит .
( Уаԥхьа Даниил [ Даниил ] 3 : 16 — 18 . )
Арҭ арԥарцәа ирызкны Абиблиаҿы иану ахҭыс аӡәырҩы агәымшәара аарԥшреи аҳәынҭқарратә бираҟ арҳаракра мап ацәкреи ирыцхрааит .
Иисусгьы аполитикатә , насгьы асоциалтә еимак-еиҿакқәа ихы рылаирхәӡомызт .
Иара идыруан иҿырԥшы егьырҭгьы ргәы шышьҭнахуа .
Иисус иҳәеит : « Шәыҽшәырхаҵа : Сара аԥсабара саиааит » ( Иоанн 16 : 33 ) .
Иахьагьы Иегова ишаҳаҭцәа аӡәырҩы ӷәӷәала рнеитралитет рыхьчоит .
Џьоукы гәымбылџьбарала ирызныҟәоит , мамзаргьы абахҭа иҭакуп .
Иҟоуп зыгәрахаҵара азы иԥсызгьы .
Урҭ рҿырԥшы шәаргьы шәарӷәӷәар алшоит .
Ҭырқәтәыла инхо Бареш зыхьӡу аиашьа еиҭеиҳәоит : « Иқәыԥшыз аиашьа Франц Раитер Гитлер ирраҿы амаҵзура мап ахьацәикыз дыкнаҳаны дыршьит .
Иԥсра уахык шагыз иан илзиҩыз асаламшәҟәы игәрахаҵара ӷәӷәеи даараӡа Иегова игәра шигози аанарԥшуеит .
Саргьы уи аҩыза аԥышәара сақәшәар , иара сиҿыԥшыр сҭахуп » .
18 , 19 . а ) Ишԥарылшо ҳаизара аҟынтәи аишьцәеи аиаҳәшьцәеи анеитралитет ахьчара иҳацхраар ?
б ) Ҳзызхиазар акәзеи ҳара уажәнатә ?
Иара убас ҳаизараҿы иҟоу аишьцәеи аиаҳәшьцәеи ҳгәы шьҭырхлар рылшоит .
Шәзықәшәо аԥышәарақәа ртәы аизара аиҳабацәа ирзеиҭашәҳәала , насгьы Абиблиа шьаҭас измоу алабжьара шәырҭарц шәрыҳәала .
Шәеизараҿы иҟоу аишьцәеи аиаҳәшьцәеи шәдырӷәӷәар рылшоит , ишәхыжәго ауадаҩрақәа рдыруазар .
Шәрыҳәала шәара шәзы Анцәа иҳәаларц .
Ҳәарада , аишьцәа шәыцхрааларц , насгьы Анцәа иҳәаларц шәҭахызар , шәаргьы убасҵәҟьа ҟашәҵалароуп ( Матф .
7 : 12 ) . Ҳофициалтә саит аҿы иҟоу астатиа « Страны , где Свидетели Иеговы находятся в заключении за веру » еиҳа хықәкыла Анцәа иҳәара ишәыцхраауеит .
Уа ишәыԥшаар шәылшоит рыгәрахаҵаразы абахҭа иҭаку Иегова ишаҳаҭцәа рсиахь азхьарԥшқәа .
Хьыӡқәак алхны Иегова шәиҳәа урҭ аишьцәа азиашара аарԥшразы амчи агәымшәареи риҭарц ( Еф . 6 : 19 , 20 ) .
Ауаатәыҩсатә еиҳабырақәа иаарласны рҵыхәтәа ааиуеит аҟынтә , ҳара иџьаҳшьаӡом урҭ Иегова Иаҳреи иареи ҳахьрызиашоу азы еиҳа-еиҳа иахьҳақәыӷәӷәало .
Убри аҟынтә акзаара ахьыҟам ари адунеи аҿы ҳнеитралитет ахьчара уажәнатә ӷәӷәала ҳазхиазааит !
Абзац 1 .
Акьесар ма ацезарь — ари Иисус адгьыл аҿы данынхоз аҭыԥ ду аанызкылоз напхгаҩын .
Иисус уи иӡбахә аниҳәоз , атәыла аиҳабыра , мамзаргьы аҳәынҭқарра , акәын дызлацәажәоз .
Абзац 17 .
Шәахәаԥш ашәҟәы « Свидетели Иеговы — возвещатели Царства Бога » , адаҟьа 662 , иара убас ашәҟәы « Царство Бога правит ! » , ахы 14 , арамка « Он умер , прославляя Бога » .
« Ажәамаанақәа ( Притчи ) 27 : 11 , Матфеи 26 : 52 , Иоанн 13 : 35 ирну ажәақәа рызхәыцра арратә маҵзура мап шацәктәу ала сыгәрагара дырӷәӷәеит .
Иара убас арҭ ажәеинраалақәа сус анырыӡбоз аҭынчра аарԥшра исыцхрааит » ( Андри , Украина ) .
« Исаиа ( Исаия ) 2 : 4 аԥышәарақәа раан анеитралитет ахьчара исыцхрааит .
Сара сазхәыцуан ауаа абџьар ахьныҟәрымго , аӡәгьы ацәгьа ахьыҟаимҵо адунеи ҿыц аҿы аԥсҭазаара шаҟа ибзиахо » ( Уилмер , Колумбиа ) .
Ажәытәан адокумент арҵабыргразы ацәаҿы ма анышәаԥшь аҿы амҳәыр змаз амацәаз ала ашьҭа анырҵон
Ашасы .
Еилыркаагак ишаҳәо ала , 2 Коринфаа рахь 1 : 22 аҿы « ашасы » ҳәа еиҭагоу абырзен ажәа « азиндырратә , насгьы акоммерциатә термин » ауп .
Уи иаанагон алагала , ашасы , раԥхьатәи ашәатәы , даҽакала иуҳәозар , заа иршәоз акы . Уи маҭәарк азы азин унаҭон , мамзаргьы аиқәшаҳаҭра амч анаҭон .
Анцәа идоуҳала иалху ирызкны 2 Коринфаа рахь 5 : 1 — 5 аҿы ихарҭәаау ашәатәы , мамзаргьы аҳамҭа , аӡбахә ахьану иҳәоуп баара-еицакра зқәым ацәеижь роуеит ҳәа .
Иара убас доуҳала иалху ԥсра зқәым аԥсҭазаара раҭәашьахоит ( 1 Кор .
15 : 48 — 54 ) . Ҳаамҭазтәи абырзен бызшәаҿы уи иазааигәоу ажәа рхы иадырхәоит аимдахьатә мацәаз аарԥшразы .
Ари иаанарԥшуеит ажәа « ашасы » инықәырԥшны иуҳәозар Христос иԥҳәыс илыҵанакуа рганахь ала ахархәара шаҟа ииашоу ( 2 Кор . 11 : 2 ; Аат . 21 : 2 , 9 ) .
Амҳәыр .
Ажәытәан амҳәыр анапаҵаҩра еиԥш рхы иадырхәон амазара закәанла азин шумоу , мамзаргьы ак шиашоу ашьақәырӷәӷәаразы , насгьы аиқәшаҳаҭрақәа рыбжьаҵаразы .
Инықәырԥшны иуҳәозар , Анцәа идоуҳала иалху иԥшьоу адоуҳа амҳәыр раархахоит , уи дара Анцәа имазара шракәу иадыргахоит ( Еф . 1 : 13 , 14 ) .
Аха уи амҳәыр аҵыхәтәантәи акәхаӡом .
Азиашара аазырԥшуа Анцәа идоуҳала иалху аҵыхәтәантәи амҳәыр раархахоит рыԥсра аҿаԥхьа , мамзаргьы агәырҩа ду алагаанӡа маҷк шагу ( Еф . 4 : 30 ; Аат . 7 : 2 — 4 ) .
© 2016 Watch Tower Bible and Tract Society of Pennsylvania



Бесплатно .

Хәыда-ԥсада .
Ари аҭыжьымҭа адунеизегьтәи абиблиатә рҵаратә ус иахәҭакуп , хатәгәаԥхарала иалаҵоу аԥарала иҟоуп , насгьы Иегова ишаҳаҭцәа имҩаԥыргоит .
Даҽакала иарбамзар , Ауриатә Ҩырақәа рҟынтә ацитатақәа еиҭагоуп урысшәала иҭыжьу « Иԥшьоу Аҩыра — Адунеи ҿыц аиҭага » аҟынтә , Ақьырсиантә Бырзен Ҩырақәа аагоуп аԥсышәала иҭыжьу Ауасиаҭ Ҿыц аҟынтә , Аԥсаломқәа рҟынтә ацитатақәа аагоуп аԥсышәала иҭыжьу Аԥсалҭыр аҟынтә ( ириашоуп иҿыцу аҩышьаԥҟарақәа инарықәыршәаны ) .
Егьи аиҭага : АдҾ — ацитатақәа еиҭагоуп урысшәала иҭыжьу « Иԥшьоу Аҩыра — Адунеи ҿыц аиҭага » аҟынтә
АЦӘА АҞЫНТӘ ИААГОУ АТЕМА | ИАБАԤШААТӘУ АГӘЫРҬЫНЧРА ?
Ишәгәалашәоума шәанхәыҷыз шәышкаҳауаз ?
Иҟалап шәнапы цәышәҟьахьазҭгьы , мамзаргьы шәшьамхы шәҟәаҟәахьазҭгьы .
Ишәгәалашәыршәа шәан шәышлыргәыбзыӷуаз .
Иҟалап лара ахәра ҿыӡәӡәааны иҿалҳәазар .
Шәара шәҵәуон , аха шәанылгәыдлыҳәҳәалоз , насгьы лыбжьы хаа аншәаҳауаз , шәыҽшәырҭынчуан .
Уи аамҭазы шәара хаҭала ишәнырит агәырҭынчра амч .
Аха иҳазҳацыԥхьаӡа ҳаԥсҭазаара уадаҩхоит .
Ауадаҩрақәа еиҳа-еиҳа ирацәахоит , агәырҭынчра аԥшаарагьы еиҳа-еиҳа ицәгьахоит .
Илахьеиқәҵагоуп , аха аиҳабацәа ирызцәырҵуа ауадаҩрақәа ахәра ҿаҳәагеи ан лгәыдыҳәҳәалареи рыла иузыӡбом .
Абар ҿырԥштәқәак .
Ишәцәыӡхьоума шәара зныкыр аусурҭа ҭыԥ ?
Ҳулиан иҳәоит аусура данамырх адгьыл иҵабгазшәа ихы шибаз .
« Сҭаацәа зланыҟәызгозеи уажәшьҭа ? — дгәырҩон иара . — Сара абри акомпаниаҿы акыр шықәса аус зухьеит , аха уажәшьҭа сырҭахымзаап ! »
Иҟалап шәара шәгәы каҳазар аилыҵра иахҟьаны .
« Шықәсыки бжаки раԥхьа иаалырҟьаны схаҵа санкаижь , сара даара сгәы каҳаны сыҟан .
Сгәы тҟәацызшәа схы збон ! — илгәалашәоит Ракель . — Уи цәеижьлагьы , емоциалагьы ахьаа ӷәӷәа сзаанагон .
Сара уи саршәон » .
Иҟалап шәгәабзиара аганахь ала уадаҩра дук шәымазар , насгьы шәеиӷьымхозар .
Зны-зынла Абиблиаҿы зыӡбахә ҳәоу Иов иеиԥш шәхы жәбозар алшоит , уи иҳәеит : « Аԥсҭазаара сгәы ахшәеит » ( Иов 7 : 16 ) .
Иҟалап шәара ишәзааигәазар 80 шықәса инареиҳаны изхыҵуа Луис ицәаныррақәа .
Иара иҳәоит : « Зны-зынла ус баша стәаны аԥсра сазыԥшуп » .
Мамзаргьы ишәзааигәоу ауаҩы данԥсы ашьҭахь агәырҭынчра шәҭахызар алшоит .
« Аҳаирплан акаҳара иахҟьаны сыҷкәын дышҭахаз ансарҳәа , уи сызхаҵомызт , — игәалашәоит Роберт . — Анаҩс сара иснырит ахьаа , уи Абиблиаҿы зыӡбахә ҳәоу аҳәа еиԥш иулҟьо ахьаа иаҩызан » ( Лука 2 : 35 ) .
Роберти , Луиси , Ракельи , Ҳулиани агәырҭынчра рыԥшааит , абас еиԥш ицәгьаз аҭагылазаашьақәа ишрықәшәазгьы .
Дара еилыркааит ииашаҵәҟьоу агәырҭынчра узҭо Зегьзымчу Анцәа дшыҟоу .
Ҳгәы шԥаирҭынчуеи Анцәа ?
Насгьы илшома иара хаҭала шәгәы ирҭынчыр ?
АЦӘА АҞЫНТӘ ИААГОУ АТЕМА | ИАБАԤШААТӘУ АГӘЫРҬЫНЧРА ?
Апостол Павел иҳәеит Иегова * — « агәыразреи агәыжьжьареи Рынцәа . . . гәаҟрас иҳамақәоу зегьы ҳрылигоит , ҳгәы ижьжьоит » ҳәа ( 2 Коринфаа рахь 1 : 3 , 4 ) .
Убас ала Абиблиа ҳақәнаргәыӷуеит Анцәа хаҭала зегьы дҳацхраар шилшо , насгьы ҳаԥсҭазаараҿы рыцҳарас ҳзықәшәозаалакгьы ҳгәы ширҭынчуа .
Ҳәарада , Анцәа иҟынтә агәырҭынчра ҳаурц азы ҳаргьы ак ҟаҳҵалароуп .
Илшома аҳақьым дҳацхраар , иара иахь ҳамнеир ?
Абиблиаҿы иануп : « Изеиццома ҩыџьа имеицәажәар , насгьы еиқәымшәар ? » ( Амос [ Амос ] 3 : 3 ) .
Убри аҟынтә Анцәа Иажәа ҳгәазҭанаҵоит : « Шәизааигәаха Анцәа — усҟан Иаргьы дышәзааигәахоит » ( Иаков 4 : 8 ) .
Аха иабантәиаадыруеи ҳара Анцәа даҳзааигәахарц шиҭаху ?
Акы , Иара изныкымкәа ҳақәиргәыӷуеит дҳацхраарц шиҭаху .
( Шәахәаԥш арамка . )
Ҩбагьы , ҳара иҳамоуп Анцәа иҳаиҭо агәырҭынчра зыԥсҭазаараҿы изнырыз ауаа рҿырԥштәқәа , урҭ иҟаҵәҟьаз анкьа инхоз , иара убас ҳаамҭазы инхо уаауп .
Иахьа Анцәа ицхыраара иашьҭо аӡәырҩы ауаа реиԥш , аҳ Давидгьы ирацәаны агәаҟрақәа ихигеит .
« Сыматанеирақәа урҳа . Уара уахь схы ансырҳауа аамҭаз » , — диҳәон иара зны Иегова .
Ииҭама аҭак Анцәа ?
Ааи .
Давид иҳәеит : « Иаргьы дсыцхрааит , сыгәгьы ҭгәырӷьааит » ( Аԥсалом 27 : 2 , 7 [ 28 : 2 , 7 , АдҾ ] ) .
Анцәа Иисус ауаа ргәы арҭынчраҿы ихадоу ароль изалихит .
Иисус адгьыл ахь дзааз амзызқәа иреиуан « ӷәӷәала згәы каҳаны иҟоу рыхәшәтәра » , насгьы « игәырҩо зегьы ргәы арҭынчра » ( Исаиа [ Исаия ] 61 : 1 , 2 ) .
Заа ишҳәаз еиԥш , Иисус ҷыдала дрызхьаԥшуан « игәаҟуа , аидара хьанҭа иаҵоу » ауаа ( Матфеи 11 : 28 — 30 ) .
Иисус ауаа ргәы ирҭынчуан еиуеиԥшым азнеишьақәа рыла : иҟәыӷоу алабжьара риҭон , ақьиара ааирԥшуан , зны-зынлагьы ачымазарақәа ихәышәтәуан .
Ҽнак зны ацәеилабаара змаз ауаҩы Иисус диҳәеит : « Иуҭахызар сцәацқьатәра улшоит » .
Агәрыцҳашьара аарԥшуа Иисус иеиҳәоит : « Исҭахуп , ицқьахааит » ( Марк 1 : 40 , 41 ) .
Ацәеилабаара змаз ичымазарагьы ихыҵит .
Иисус уажәы адгьыл аҿы дыҟаӡам , насгьы хаҭала ҳгәы изырҭынчӡом , аха иара Иаб Иегова агәыжьжьара Анцәа , ацхыраара зҭаху рыцхраара даҿуп ( 2 Коринфаа рахь 1 : 3 ) .
Еилҳаргап Анцәа ҳгәы ирҭынчыр шилшо ҳзырбо ԥшь-знеишьак .
Абиблиа ала .
« Аханатә аахыс ирыҩуаз зырҩуазгьы ҳара иҳалабжьарц акәын , ахачҳара аарԥшуа , урҭ Аҩырақәа ирҳәоз азхаҵаны , гәыӷрала ҳаҟазааразы » ( Римаа рахь 15 : 4 ) .
Иԥшьоу адоуҳа ала .
Иисус данԥсы ашьҭахь , ақьырсиантә еизара даараӡа агәырҭынчра аҭахын .
Абиблиа аҟынтә ишаабо еиԥш , Анцәа ақьырсианцәа ргәы ирҭынчит акыр зымчу , аус зуа иԥшьоу идоуҳала ( Аусқәа 9 : 31 ) .
Иԥшьоу адоуҳала Анцәа илшоит дарбанзаалак ауаҩы дзықәшәозаалакгьы игәы арҭынчра .
Анцәаиҳәара ала .
« Ак гәырҩажәымган » , — ануп Абиблиаҿы .
Уи ҳгәазҭанаҵоит : « Гәҭыхас ишәымоу , шәзыргәамҵуа шәныҳәарақәа раан Анцәа инапы ианышәҵала , шәиаҭабуны , — убасҟан ҳара иҳамоу адыррақәа ираԥызго , урҭ рыла иаҳзеилымкаауа Анцәа идунеи [ « иҭынчра » , АдҾ ] шәгәы-шәыԥсы . . . еиқәдырхоит » ( Филиппаа рахь 4 : 6 , 7 ) .
Егьырҭ ақьырсианцәа рыла .
Агәырҭынчра ду ҳзааргар рылшоит ҳагәрахаҵара ҳацеиҩызшо ҳҩызцәа бзиақәа .
Апостол Павел иҳәеит игәрахаҵара ицеиҩызшоз иашьцәа иара даара ацхыраара ширҭоз , насгьы аамҭа цәгьақәа раан игәы шдырҭынчыз ( Кәаласаа рахь 4 : 11 ; 1 Фессалоникаа рахь 3 : 7 ) .
Аха иҟалап ишәызцәырҵуазар азҵаара : « Ишԥааԥшуеи уи аԥсҭазаараҿы ? »
Шәааи еилҳаргап хыхь зыӡбахә ҳәаз ауадаҩрақәа ирықәшәаз ауаа рҿырԥштәқәа .
Урҭ реиԥш шәаргьы агәра жәгар шәылшоит иахьагьы Анцәа ишынаигӡо угәы шьҭызхуа иқәыргәыӷра : « Ауаҩы иан игәы шлырҭынчуа еиԥш , убас сара шәгәы сырҭынчлоит » ( Исаиа [ Исаия ] 66 : 13 ) .
Абиблиа инақәыршәаны Иегова — ари Анцәа ихьӡ ауп .
« Нцәа Ҳазшаз , Уара усыцхрааит , сужьжьеит » ( Аԥсалом 85 : 17 [ 86 : 17 , АдҾ ] ) .
« Ишәырҭынчла , ишәырҭынчла сара сыжәлар ргәы — иҳәоит шәара Шәынцәа » ( Исаиа [ Исаия ] 40 : 1 ) .
« Ауаҩы иан игәы шлырҭынчуа еиԥш , убас сара [ Иегова ] шәгәы сырҭынчлоит » ( Исаиа [ Исаия ] 66 : 12 , 13 ) .
« Бзазара рымоуп иҵәыуо , урҭ агәҭынчра роуеит » ( Матфеи 5 : 4 ) .
« Шәыгәҭыхақәа , шәхьаақәа зегьы Иара [ Анцәа ] изшәырха , Иара изышәк , избан акәзар Иара гәҭыха-хьаас шәимоуп » ( 1 Пиотр 5 : 7 ) .
АЦӘА АҞЫНТӘ ИААГОУ АТЕМА | ИАБАԤШААТӘУ АГӘЫРҬЫНЧРА ?
Агәаҟрақәа зегь узеиқәыԥхьаӡом .
Еилҳаргап хыхь зыӡбахә ҳәаз ԥшь-ҭагылазаашьак .

Иазгәашәҭ аҭагылазаашьа цәгьақәа раан ауаа Анцәа иҿы агәырҭынчра иашаҵәҟьа шырыԥшааз .
« Сыԥҳәыси сареи ҳусурҭа ҭыԥқәа еицаҳцәыӡит , — игәалаиршәоит Сет * . — Ҩышықәса ҳҭынхацәа рыцхыраарала , насгьы зны-зынла иҳарҳауаз аԥарала ҳанхон .
Урҭ зегь ирыхҟьаны сыԥҳәыс Приссилла лгәы каҳаит , саргьы акгьы саԥсамызшәа схы збо салагеит .
Ҳашԥаиааи уи ?
Приссилла еснагь илгәалалыршәон Матфеи 6 : 34 иану Иисус иажәақәа .
Иара иҳәеит уаҵәтәи амш шәазымхьаан , избанзар уаҵәтәи амш ахатә уадаҩрақәа аанагоит ҳәа .
Сыԥҳәыс ӷәӷәала Анцәа диҳәон , уи лгәы камҳарц илыцхраауан .
Сара сакәзар , сгәы дырҭынчуан Аԥсалом 54 : 23 ( 55 : 22 , АдҾ ) иану ажәақәа .
Аԥсаломшәаҳәаҩ иеиԥш , саргьы сыуадаҩрақәа зегьы Иегова идысҵеит , насгьы иара ицхыраара снырит .
Иахьа аусурҭа ҭыԥ сымоуп , аха ҳара ҳҽазаҳшәоит ирмариоу аԥсҭазаарала анхара , Матфеи 6 : 20 — 22 рҿы иану алабжьара инақәыршәаны .

Уи абзоурала ҳара еиҳагьы Анцәа ҳаизааигәахеит , иара убас лареи сареи иҵегь ҳаизааигәахеит » .
« Ҳҭаацәаратә бизнес хәыҷы анхыбгала , ԥхьаҟатәи ҳаԥсҭазааразы ашәара сызцәырҵит , — иҳәоит Џьонатан . — Аекономикатә кризис иахҟьаны акгьы ҳамамкәа ҳаанхеит — уи зегь ҟалеит аусураҿы 20 шықәса аџьабаа ӷәӷәа анаҳба ашьҭахь !
Сыԥҳәыси сареи аԥара иахырҟьаны ажәеимакра ҳалагеит .
Ҳара акредиттә карта ахархәара ҳалшомызт , избан акәзар мап ҳцәыркыр ҳәа ҳшәон .
Абиблиеи иԥшьоу адоуҳаи рыбзоурала ҳара иҳалшеит иҟәыӷоу аӡбарақәа рыдкылара .
Сара иарбанзаалак аус насыгӡон , насгьы иаҭахымыз ахарџьқәа зегь мап рцәаҳкит .
Иара убас ҳҩызцәа , Иегова ишаҳаҭцәа , ҳгәы шьҭырхуан .
Еиҳараӡак ианаҳцәыцәгьаз дара еснагь ҳгәы камҳарц иҳацхраауан » .
« Схаҵа иаалырҟьаны санкаижь , раԥхьатәи цәаныррақәаны исызцәырҵыз агәыԥжәареи агәаареи роуп , — илгәалашәоит Ракель . — Сара даара сгәы каҳаны сыҟан .
Аха Анцәа иҿы ацхыраара сашьҭан , насгьы иара сгәы ирҭынчит .
Есыҽнытәи сынцәаиҳәарақәа сгәы дырҭынчит .
Сара иснырит Анцәа ахәра змаз сгәы шихәышәтәыз .
Иара Иажәа , Абиблиа , абзоурала сара агәыԥжәареи агәаареи сыриааит .
Даара исыцхрааит Римаа 12 : 21 аҟны иану апостол Павел илабжьара : „ Ацәгьара аиааира злашәыргаша шәашьҭамлан , уи хирла , гәыбылрала шәаиааила “ .

Доуҳала ишәу қьырсианк исеилиркааит анаҩс анхара шаҭаху .
Уи исирбеит Екклезиаст ( Экклезиаст ) 3 : 6 иану ажәақәа , насгьы хаала исгәалаиршәеит зны-зынла „ ацәыӡ аҽарнаалара “ шаҭаху .
Ус еиԥш иҟоу алабжьара адкылара мариамызт , аха убри акәын сара исҭахыҵәҟьаз .
Уажәшьҭа сыԥсҭазаараҿы иҿыцу ахықәкқәа соуит » .
« Уҭаацәара анхыбгало агәышьҭыхра даара иуҭахуп , — лҳәоит Елизабет . — Сара аҩыза бзиа дсымоуп , уи сара сзы гәышьҭыхганы дҟалеит .
Лара дсыцҵәуон , сгәы лырҭынчуан , насгьы илылшоз зегь ҟалҵон аӡәгьы ииҭахым иеиԥш схы сымбаларц , аха бзиа сшырбо еилыскааларц азы .
Агәра ганы сыҟоуп уи лыцхыраарала Иегова сыхәрақәа шихәышәтәыз » .
Ари астатиа алагамҭаҿы зыӡбахә ҳәаз Луис агәыхь имоуп , иара ҩынтә аԥсра дахыԥеит .

Иахьа Луис уахыки-ҽнаки рыҩныҵҟа 16 сааҭ аҳауа изназго аппарат ада дзынхаӡом .
« Сара еснагь Иегова сиҳәоит , — иҳәоит иара . — Анцәа саниҳәалак , сара исныруеит иԥшьоу идоуҳала дышсыцхраауа .
Анцәаиҳәара аԥсҭазаара азықәԥаразы агәымшәара снаҭоит , избанзар сара ӷәӷәала агәра ганы сыҟоуп Анцәа дшыҟоу , насгьы хьаас сышимоу » .
« Сара иҟасҵарц исҭаху рацәоуп , аха исылшаӡом , — лҳәоит 80 шықәса инареиҳаны изхыҵуа Петра . — Илахьеиқәҵагоуп сымч еиҳа-еиҳа ишмаҷхо аилкаара .
Сцәеижь аҵыкәкәара иаҿуп , хәшәыдагьы сахәаӡом .
Сара лассы-лассы исгәаласыршәоит Иисус Иаб дышиҳәоз , иалшозар аԥышәара иаҩигарц азы .
Аха уи аҭыԥан Иегова Иисус дирӷәӷәеит .
Анцәа саргьы сирӷәӷәоит .
Анцәаиҳәара есыҽнытәи ахәшә исзаҩызоуп .
Анцәа саниацәажәалак ашьҭахь , схы акырӡа еиӷьны избоит » ( Матфеи 26 : 39 ) .
Уи дақәшаҳаҭуп Ҳулиан , иара 30 шықәса ҵуеит асклероз имоижьҭеи * .
« Сара адиректор икресла ааныжьны , аинвалид икреслахь сиасит , — иҳәоит иара . Аха сыԥсҭазаара аҵакы ацәымӡӡеит , избанзар уи егьырҭ рымаҵ аура иазкуп .
Ауаа уанрыцхраауа ухаҭагьы угәы ҭынчхоит .
Сара агәра згеит аамҭа цәгьақәа раан Иегова ҳаширӷәӷәо ала иажәа шынаигӡо .
Апостол Павел иеиԥш сара исҳәар сылшоит : „ Амч-алшара сызҭо . . . иҿы зегь сылаӡоит , зегь сычҳауеит “ » ( Филиппаа рахь 4 : 13 ) .
« Саб амашьына шисыз ансаҳа , сара раԥхьа уи агәра сымгеит , — игәалаиршәоит Антонио . — Уи иара иқәнагамызт , избанзар иара ихарамызт !
Аха сара акгьы сзыԥсахуамызт .
Хәымш иара акома дҭан , нас дыԥсит .
Сан лҿаԥхьа иахьынӡасылшоз исычҳауан , аха схала санаанха аҵәыуара салагеит .
„ Избан абри зыҟалаз ? ! “ — ари азҵаара схы иҭыҵуамызт .
Ицәгьаз урҭ аамҭақәа раан сара Иегова сиҳәон семоциақәа риааира дсыцхраарц , насгьы агәҭынчра соурц азы .
Ԥыҭрак ашьҭахь еиҳа сеиӷьхеит .
Сара исгәаласыршәон абиблиатә ҵабырг , „ аамҭеи амашәыри “ зегьы ақәшәар шалшо .
Издыруеит Анцәа амцҳәара шилымшо , убри аҟынтә агәра ганы сыҟоуп саб иԥсы шҭало , насгьы ҳшеибабо » ( Екклезиаст [ Экклезиаст ] 9 : 11 ; Иоанн 11 : 25 ; Тит иахь 1 : 2 ) .
« Аҳаирплан ахькаҳаз иахҟьаны ҳаҷкәын даҳцәыӡит , аха ҳара иаҳзынхеит аамҭа анеицаҳхаҳгозтәи агәалашәара бзиақәа » ( Роберт )
Раԥхьатәи астатиаҿы зыӡбахә ҳәаз Робертгьы убарҭ рҩызцәа ацәаныррақәа иман .
Иара еиҭеиҳәоит : « Сыԥҳәыси сареи иаҳнырит Филиппаа рахь 4 : 6 , 7 иану аҭынчра .
Уи зегь Иегова ҳахьиҳәоз иабзоуран .
Аҩныҵҟатәи агәҭынчра ҳаман аҟынтә , ҳара иҳалшеит аԥсҭалара иазкны иҳамаз агәыӷра аӡбахә ажурналистцәа рзеиҭаҳәара .
Аҳаирплан ахькаҳаз иахҟьаны ҳаҷкәын даҳцәыӡит , аха ҳара иаҳзынхеит аамҭа анеицаҳхаҳгозтәи агәалашәара бзиақәа .
Убарҭ рызхәыцра ҳҽазаҳшәоит .
Ақьырсиантә еизара аҟынтә ҳҩызцәа ателехәаԥшрала ҳанырба , иџьаршьеит ҳагәрахаҵара атәы шаҟа ҭынч еиҭаҳҳәоз .
Урҭ ирзеиҭаҳҳәеит уи злаҳалшаз аӡәырҩы ҳара ҳзы Анцәа иахьиҳәоз азы шакәыз .
Сара агәра ганы сыҟоуп Иегова урҭ зеиԥшыҟам ауааи игәырҭынчгаз ражәақәеи рыла ҳгәы шышьҭихыз » .
Иаагоу аҿырԥштәқәа ишаҳдырбо ала , Анцәа еиуеиԥшым аҭагылазаашьақәа рҿы ҳгәы ирҭынчыр илшоит .
Илшома иара хаҭала шәара шәгәы ирҭынчыр ?
Агәра ганы шәыҟаз : шәзықәшәо ауадаҩра зеиԥшразаалакгьы , агәырҭынчра шәааигәа иҟоуп * .
Ҳзимыҳәарызеи нас Иегова ацхырааразы ?
Ишәхашәмыршҭын иара « агәыразреи агәыжьжьареи Рынцәа » шиакәу ( 2 Коринфаа рахь 1 : 3 ) .
Ари астатиаҿы хьыӡқәак ԥсахуп .
Асклероз — ари анервеибаркыра хада ачымазара ауп .
Уи ачымазара аан ауаҩы хәыҷы-хәыҷла ишьапы дыннамкыло далагоит , инапқәеи ишьапқәеи имыхәо дҟалоит ; иблабара , ицәажәашьа , мамзаргьы иеилкаара еицәахоит .
Шәара Анцәа шәизааигәахар шәҭахызар , насгьы агәырҭынчра шәашьҭазар , шәахьынхо аҭыԥ аҿы иҟоу Иегова ишаҳаҭцәа шәрыдҵаал , мамзаргьы зегь реиҳа ишәзааигәоу афилиал ахь асаламшәҟәы жәҩы .
ШЬОУКЫ АГӘРА РГОИТ Анцәа Иаҳра — ари агәы аҭагылазаашьа ауп ҳәа .
Егьырҭ уи адунеи зегь аҿы аҭынчреи акзаареи рышьақәыргыларазы ауаа рҽазышәарақәа ирылҵшәоу ак акәу џьыршьоит .
Шәара шәгәы ишԥаанаго ?
АБИБЛИА ИАҲӘО
« Жәҩантәи Анцәа ишьақәиргылоит ахаангьы иԥымго аҳра .
[ . . . ]
Иара арҭ [ ауаатәыҩсатә ] аҳрақәа зегьы ықәнахуеит , насгьы урҭ рҵыхәтәа ԥнаҵәоит » ( Даниил [ Даниила ] 2 : 44 ) .
Анцәа Иаҳра — ари иҟаҵәҟьоу еиҳабыроуп .
АБИБЛИА АҞЫНТӘ ЕИҬА ЕИЛАҲКААР ҲАЛШО
Анцәа Иаҳра ажәҩан аҿы иҟоуп ( Матфеи 10 : 7 ; Лука 10 : 9 ) .
Ари Аҳра абзоурала Анцәа игәаԥхара ажәҩани адгьыли рҿы инаигӡоит ( Матфеи 6 : 10 ) .
ИШԤАҞАШӘҴАРЫЗ АҬАК ?
Еилкаам
Иаарласны
Ахаангьы
АБИБЛИА ИАҲӘО
« Ари Аԥсҳаратә Евангелие аӡбахә аԥсабара зегьы уазны иахьыгӡахоит , ажәларқәа зегьы азышаҳаҭхаразы ; убасҟан иԥҵәоит зегьы рҵыхәтәа » ( Матфеи 24 : 14 ) .
Ажәабжь бзиа шьаҭанкыла ианрылаҳәахо ашьҭахь , Анцәа Иаҳра игәымбылџьбароу ари адунеи аҵыхәтәа ԥнаҵәоит .
АБИБЛИА АҞЫНТӘ ЕИҬА ЕИЛАҲКААР ҲАЛШО
Адгьыл аҿы аӡәгьы издырӡом Анцәа Иаҳра анааиҵәҟьо ( Матфеи 24 : 36 ) .
Абиблиатә ԥааимбаражәақәа иаҳдырбоит уи Аҳра иаарласӡаны ишааиуа ( Матфеи 24 : 3 , 7 , 12 ) .


ШӘГӘЫ ИШԤААНАГО ?
Иахьатәи аԥсҭазаара ҳара зегьы ауадаҩрақәа ҳзаанагоит .
Шәгәы ишԥаанаго , иабаҳалшо ацхыраареи агәырҭынчреи ҳаԥшаар ?
Абиблиаҿы иануп : « Агәыразреи агәыжьжьареи Рынцәа . . . ҳара гәаҟрас иҳамақәоу зегьы ҳрылигоит , ҳгәы ижьжьоит » ( 2 Коринфаа рахь 1 : 3 , 4 ) .
Ари аброшиураҿы Анцәа ҳгәы ирҭынчыр шилшо атәы еилыргоуп .
3 Аилибамкаарақәа аншәызцәырҵуа , бзиабарала ишәыӡбала
Иаҳҭынхаз анамӡара иахҟьаны зны-зынла егьырҭи ҳареи ҳагәқәа нибархоит .
Ари астатиа аҟынтәи еилаҳкаауеит ус еиԥш иҟоу аҭагылазаашьақәа рыӡбаразы абиблиатә принципқәа ҳхы ишаҳархәалаша .
8 « Шәцаны ажәларқәа зегьы рыҩнуҵҟа аҵаҩцәа азыҟашәҵала »
Ари астатиаҿы иаагоуп Матфеи 24 : 14 иану Иисус иԥааимбаражәа назыгӡо Иегова ишаҳаҭцәа рымацара шракәу узырбо ашьақәырӷәӷәарақәа .
Уа иара убас еилыргоуп уаакцәаҩны аҟазаара иаанаго ( Матф . 4 : 19 ) .
13 Ишԥашәыдышәкыло шәара аӡбарақәа ?
Аӡбарақәа аншәыдышәкыло , шәгәы ишәыҵанаҳәо ала аума шәхы шымҩаԥыжәго ?
Мамзаргьы егьырҭ шәҭыԥ аҿы ишԥаҟарҵарыз ҳәа шәразҵаауоу ?
Ари астатиаҿы иаарԥшуп Анцәа Иегова игәаанагара ҳара ҳзы зегь раасҭа ихадазар , ииашоу аӡбарақәа ҳадаҳкылалар шҳалшо .
18 Иаԥсахуама анаҩсгьы Абиблиа шәыԥсҭазаара ?
Шәгәы иаанагома зны-зынла аӡы шәыҽӡаашәхаанӡа шәыԥсҭазаараҿы аҽыԥсахра ӷәӷәақәа рыҟаҵара еиҳа ишәзымариан , ақьырсиантә ҟазшьақәа реиӷьтәра аасҭа ҳәа ?
Ари астатиаҿы еилыргоуп ҳаԥсыҽрақәа рҿагылара заҳзымариам , насгьы Анцәа Иажәа ацхыраарала Иегова игәаԥхо аҟазшьақәа анаҩсгьы реизырҳара шҳалшо .
23 Инагӡаны шәхы иашәырхәома шәара Иегова ишәиҭо зегьы ?
Ари астатиаҿы еилыргоуп ахәарҭа ҳзаазго адоуҳатә ҳамҭақәа зны-зынла уиаҟара ҳаамҭа зырзалҳамхуа .
Ҳара иаҳбоит ус еиԥш иҟоу ашәарҭара аҽацәыхьчареи иҳамоу адоуҳатә фатәы ихадоу аурокқәа ралхреи шҳалшо .
28 Ҳархивқәа рҟынтә
30 Аԥхьаҩцәа рызҵаарақәа
« Шәара-шәара хирла шәеизыҟаз » ( МАРК 9 : 50 ) .
АШӘАҚӘА : 39 , 77
Иарбан Иисус иҳаиҭаз лабжьароу аилибамкаарақәа бзиабарала рыӡбара иҳацхраауа ?
Иарбан зҵаарақәоу ақьырсиан ихы иаиҭар илшо , аилибамкаара шыӡбатәу даназхәыцуа ?
Ишԥаҳацхраауеи Матфеи 18 : 15 — 17 аҿы иану х-шьаҿак аилибамкаарақәа рыӡбара ?
1 , 2 .
Иарбан еимак-еиҿакқәоу ашәҟәы Аҟазаара ( Бытие ) аҿы зыӡбахә ҳәоу , насгьы избан уи ҳара ҳзы аинтерес заҵоу ?
ШӘРЫЗХӘЫЦХЬОУМА шәара зныкыр абиблиатә аамҭақәа раан инхоз ауаа рыбжьара ицәырҵуаз аимак-аиҿакқәа ?
Иаҳгәалаҳаршәап Аҟазаара ( Бытие ) раԥхьатәи ахқәа рҿы иану ахҭысқәа .
Каин Авель дишьуеит ( Аҟаз .
[ Быт . ] 4 : 3 — 8 ) ; Ламех арԥыс дишьуеит , уи дахьисыз азы ( Аҟаз .
[ Быт . ] 4 : 23 ) ; Авраам ( Аврам ) ихьшьцәеи Лот ихьшьцәеи еисуеит ( Аҟаз .
[ Быт . ] 13 : 5 — 7 ) ; Агарь Сарра ( Сара ) датәалымбо далагеит , Сарра Авраам дицәгәаауеит ( Аҟаз . [ Быт . ] 16 : 3 — 6 ) ; Измаил зегьы дырҿагылоит , насгьы зегьы иара иҿагылоит ( Аҟаз . [ Быт . ] 16 : 12 ) .
Изаагозеи Абиблиаҿы абас еиԥш иҟоу аимак-аиҿакқәа ?
Ас еиԥш иҟоу ахҭысқәа ҳара , инаӡам ауаа , иаҳдырбоит аҭынчра ахьчара зхадоу .
Иҟаҵәҟьаз ауаа зықәшәоз ауадаҩрақәа ишыриааиуаз , насгьы рҽазышәарақәа иааргоз алҵшәақәа ртәы ҳанаԥхьо , иаҳҵо рацәоуп .
Урҭ рҿырԥштәқәа иҳаҵарҳәоит аилибамкаарақәа анҳазцәырҵуа ахымҩаԥгара шҳахәҭоу , насгьы ишҳахәҭам ( Рим . 15 : 4 ) .
Еилҳаргозеи ари астатиаҿы ?
Ари астатиаҿы ҳара еилҳаргоит Иегова имаҵзуҩцәа аинышәара зрыхәҭоу , насгьы уи шыҟарҵалар акәу .
Иара убас ҳара ҳарзааҭгылоит аимак-аиҿакқәа рыӡбареи егьырҭ ауааи Иеговеи рҿы аизыҟазаашьа бзиақәа рыхьчареи иҳацхраауа абиблиатә принципқәа .
Иарбан гәазыҟашьоу адунеи иалаҵәоу , насгьы иарҿиозеи уи ?
Ауаатәыҩса рыбжьара аиӷареи аилибамкаареи ахьыҟоу зегь раԥхьаӡа иргыланы изхароу Аҩсҭаа иоуп .
Едемтәи абаҳчаҿы иара иҳәеит ауаҩы Анцәа игәаанагара дазхьамԥшӡакәа ацәгьеи абзиеи закәу аӡбара ихала ишилшо , насгьы уи аҟаҵарагьы шихәҭоу ( Аҟаз . [ Быт . ]
3 : 1 — 5 ) . Ас еиԥш иҟаз ахәыцшьа иалҵшәахаз убаратәы иҟоуп .
Иахьа аӡәырҩы ауаа , хаҭала еиԥш ажәларқәагьы , ахьыԥшымратә гәазыҟашьа аадырԥшуеит .
Урҭ аԥагьареи , мыцхәы ахбзиабареи , аицлабреи рылоуп . Ари аҩыза агәазыҟашьа знырыр алзыршо зегьы Аҩсҭаа ихәыцшьа иадгылоит .
Уи ухатә интересқәа еснагь зегь раԥхьа иргылалатәуп ҳәа иԥхьаӡоит . Ас еиԥш иҟоу ахәыцшьа аилибамкаара арҿиоит .
Абиблиаҿы иануп « агәыԥжәара зҽазҭо аимак-аиҿак ирҿиоит , аԥсахеибакра злоу имаҷымкәа агәнаҳақәа ҟаиҵоит » ҳәа .
Уи ҳара иаҳхаҳмыршҭлароуп ( Ажәам . [ Прит . ]
29 : 22 ) . Ишԥадирҵоз Иисус ауаа аилибамкаарақәа рыӡбара ?
Иисус ауаа аҭынчра иашьҭазарц дирҵон , уи азы рхатә интересқәа мап рыцәкра рықәшәаргьы .
Ашьхаҿы ииҳәаз ажәахә аҿы аилибамкаарақәа рҽырцәыхьчареи аинышәареи рганахь ала алабжьара бзиақәа ҳаиҭеит .
Иаҳҳәап , иара ишьҭанеицәа ргәазҭеиҵон цәгьара рыламзарц , еиныршәаҩцәазарц , рыԥсахы еибамкларц , ак рымазкуа ауаҩы заа инышәаларц , раӷацәа бзиа ирбаларц ( Матф .
5 : 5 , 9 , 22 , 25 , 44 ) . 6 , 7 . а ) Избан ирласны аинышәара зхадоу ?
б ) Иарбан хгәаҭароу Иегова имаҵзуҩцәа зегьы иҟарҵалар бзиоу ?
Иахьа ҳара Иегова ҳимҵахырхәоит ҳаниҳәо , ажәабжь анаҳҳәо , аизарақәа ҳанырҭаауа . Аха аҭынчра ҳашьҭамзар , Иегова ҳмаҵзура дазыразхаӡом ( Марк 11 : 25 ) .
Ҳара Анцәа иҩызахара ҳалшом , егьырҭ рыгхақәа ранажьра ҳазхиамзар .
( Урыԥхьа Лука 11 : 4 ; Ефесаа рахь 4 : 32 . )
Ақьырсианцәа зегьы хаҭала рхы гәарҭар рыхәҭоуп . Иазхәыцроуп егьырҭи дареи реизыҟазаашьақәа зеиԥшроу , насгьы агәаара рылоу-ирыламу .
Шәхы шәазҵаа : « Иранасыжьуама сара гәыкала сыгәрахаҵара сыцеиҩызшо рыгхақәа ?
Сеигәырӷьома дареи сареи Анцәа имаҵ ахьеицаҳуа ? »
Иегова иҭахуп имаҵзуҩцәа анажьра иазхиазарц .
Шәыламыс уи аганахь ала ак аԥсахра шаҭаху шәыҵанаҳәозар , Анцәа ацхыраара шәиҭарц азы шәиҳәала !
Жәҩантәи Ҳаб абас еиԥш иҟоу ахынраалара зныԥшуа аҳәарақәа иаҳауеит , насгьы рҭак ҟаиҵоит ( 1 Иоанн 5 : 14 , 15 ) .
8 , 9 .
Иҟаҳҵар акәзеи , аӡәы ҳиргәаазар ?
Ҳара зегьы ҳнаӡам аҟынтә , знымзар-зны аӡәы ажәала ма усла ҳгәы нирхар ауеит .
Уи аҩыза ҟамлар залшом ( Еккл .
[ Эккл . ]
7 : 20 ; Матф .
18 : 7 ) . Шәышԥазнеиуеи уи шәара ?
Ҳазааҭгылап хҭыск .
Зны аишьцәеи аиаҳәшьцәеи аамҭа еицырхыргарц еизеит .
Иаҳәшьак ҩыџьа аишьцәа аԥсшәа ралҳәеит , аха иашьак лҳәашьа игәамԥхеит , дагьгәааит .
Урҭ аишьцәа рхала ианаанха , игәааз аиашьа аиаҳәшьа илҳәаз ажәақәа рзы акритика лзура далагеит .
Аха егьи аиашьа игәалаиршәеит уи аиаҳәшьа имариамыз аҭагылазаашьақәа шлымазгьы , 40 шықәса Иегова дизиашаны имаҵ шылуаз .
Иара агәра ганы дыҟан лара лажәақәа цәгьашақә ишылымҳәаз .
Игәааз аиашьа маҷк даахәыцын , иҳәеит : « Уиашоуп » .
Убас иара иҟалаз зегьы ихашҭырц иӡбеит .
Иаҳнарҵозеи ҳара ари ахҭыс ?
Ҳгәаару-ҳамгәаару ҳара ҳауп изыӡбо .
Абзиабара уиаҟара иӷәӷәам агхақәа хнаҩоит .
( Урыԥхьа Ажәамаанақәа [ Притчи ] 10 : 12 ; 1 Пиотр 4 : 8 . )
Иегова иҿаԥхьа « агха уиаҟара аҵакы амҭара » иашьҭоу ауаҩы дыԥшӡоуп ( Ажәам . [ Прит . ] 19 : 11 ; Еккл . [ Эккл . ]
7 : 9 ) . Убри аҟынтә аӡәы ииашамкәа , ма патуқәымҵарала дшәызныҟәеит ҳәа шәгәы иаанагазар , иаразнак шәхы шәазҵаа : « Исылшома уи уиаҟара аҵакы амҭара ?
Иаԥсоума уи абас ахьаагара ? »
а ) Дышԥазнеи раԥхьа иаҳәшьак акритика ?
б ) Иарбан библиатә жәеинраалақәоу уи аиаҳәшьа агәҭынчра ахьчара илыцхрааз ?
Егьырҭ акритика анаҳзыруа , зны-зынла уи аҵакы амҭара мариам .
Абар пионерс амаҵ зуаз иаҳәшьак дзықәшәаз . Уи Луси лыхьӡаҳҵап .
Лара Анцәа имаҵ шылуа , насгьы лаамҭа лхы ишалырхәо аӡәы иҽеимкәа дрыхцәажәеит .
Луси уи лгәы лнархьит , насгьы доуҳала ишәу аишьцәа алабжьара лырҭарц дрыҳәеит .
Лара еиҭалҳәоит : « Абиблиа шьаҭас измоу алабжьара сыцхрааит егьырҭ ргәаанагара ииашаны азнеира , насгьы еиҳа ихадоу — Иегова игәаанагара — сыхшыҩ азышьҭра » .
Луси Матфеи 6 : 1 — 4 ( уаԥхьа ) иану ажәақәа лгәы шьҭырхит , насгьы илгәаладыршәеит зегь реиҳа ихадоу Иегова иргәырӷьара шакәу .
« Иҟасҵо аӡәы иҽеимкәа дахцәажәозаргьы , — иацылҵоит Луси , — сара агәырӷьара сцәыӡуам , избанзар Иегова дысзыразхарц азы исылшо зегь шыҟасҵо здыруеит » .
Абри аҩыза алкаа аныҟалҵа ашьҭахь , Луси илыӡбеит имхәыцӡакәа егьырҭ ирҳәо ажәақәа ҵакы рымҭара .
11 , 12 . а ) Ихы шԥамҩаԥигар акәу ақьырсиан , иашьа иара иахь агәынхара имоуп ҳәа игәы иаанагозар ?
б ) Иаҳҵозеи ҳара Авраам аимак-аиҿак шиӡбаз аҟынтә ?
( Шәахәаԥш астатиа алагамҭаҿы иаагоу асахьа . )
« Ҳара зегьы агәнаҳарақәа маҷымкәа иҟаҳҵоит » ( Иак .
3 : 2 ) . Иаҳҳәап , шәара еилышәкааит ишәҳәаз , ма иҟашәҵаз шәыгәрахаҵара шәыцеиҩызшо аӡәы игәы шинархьыз .
Иҟаҵатәузеи усҟан ?
Иисус иҳәеит : « Амҭанагарҭаҿ умҭа уманы уаннеиуа аамҭазы , убраҟа уашьа уара уахь агәынхара шимоу анугәалашәалакь , инаугаз амҭа иара амҭанагарҭаҿ иааныжьны , уҿынаханы уашьа иҿы унеи , заа иара уинышәа , нас унеины умҭатә нагӡа » ( Матф .
5 : 23 , 24 ) . Ари алабжьара инақәыршәаны шәашьа шәиацәажәа .
Ишәхашәмыршҭын , хықәкыс ишәымоу уи дышиашам иеилыркаара акәӡам , аха шәара шәышиашамыз аҳәара ауп , насгьы шәыбжьара аҭынчра ахьчара ауп .
Даара ихадоуп ҳагәрахаҵара ҳацеиҩызшо ҳашьцәеи ҳаҳәшьцәеи ҳареи аҭынчра ҳабжьазарц .
Шәааи еиҭа иаҳгәалаҳаршәап Авраам иашьа иԥа Лоти иареи аимак-аиҿак ҭынч ианырыӡбаз ахҭыс .
Урҭ аҩыџьагьы ауасақәа рацәаны ирыман .
Ахьшьцәа зеисыз аҳәырҭа азы акәзар ҟалап .
Реизыҟазаашьақәа бжьымсырц азы , Авраам Лот анхарҭа ҭыԥ раԥхьа иалихырц алшара ииҭеит ( Аҟаз . [ Быт . ]
13 : 1 , 2 , 5 — 9 ) . Ари даараӡа ҿырԥш бзиоуп !
Авраам ихатәы интересқәа ракәымкәа , аҭынчра ахьчара дашьҭан .
Иоума Авраам ацәыӡ ӷәӷәа , агәыҳалалра ахьааирԥшыз иахҟьаны ?
Ҟалашьа амам !
Уи ашьҭахьҵәҟьа Иегова Авраам азылԥхара дуқәа шииҭо дақәиргәыӷит ( Аҟаз .
[ Быт . ] 13 : 14 — 17 ) . Анцәа ипринципқәа ирықәныҟәо , насгьы бзиабарала еинышәо имаҵзуҩцәа уи азы ацәыӡ ӷәӷәа роуртә ахаан иалиршом .
Дышԥарызнеи хылаԥшҩык аиашьа ихжәаны иеиҳәаз ажәақәа , насгьы иаҳнарҵозеи ҳара уи аҿырԥшы ?
Ҳазааҭгылап ҳаамҭазы иҟалаз ахҭыс .
Зны аконгресс аҟәшақәа руак иаиуз ахылаԥшҩы ҿыц иашьак аҭел дизасит , насгьы диазҵааит ацхыраара аҟаҵара илшарызма ҳәа .
Аха аиашьа аҵәы аҵаҵаны агәынамӡара ааирԥшын , аҭел ирцәеит .
Уи уаанӡатәи ахылаԥшҩы игәы нирхахьан .
Ахылаԥшҩы ҿыц арҭ ажәақәа игәаҵанӡа инеимгаӡеит , аха аҵакы рымҭарагьы илымшеит .
Сааҭк ашьҭахь даҽазнык дасны иеиҳәеит , дара хаҭала еибаздырӡом аҟынтә , еиқәшәар , насгьы еицәажәар бзиан ҳәа .
Мчыбжьык ашьҭахь урҭ Аҳратә зал аҿы еиқәшәеит .
Раԥхьа Анцәа и́ҳәеит , анаҩс сааҭк аҟара еицәажәон . Уи аиашьа ахылаԥшҩы иҟалаз изеиҭеиҳәеит .
Ахылаԥшҩы зҿлымҳарала уи дизыӡырҩит , насгьы Абиблиа аҟынтәи зхәыцрақәак дрылацәажәеит .
Аҵыхәтәаны ибзианы еиԥырҵит .
Уи ашьҭахь аиашьа аконгресс аҿы хатәгәаԥхарала ацхыраара ҟаиҵон .
Иара ахылаԥшҩы даараӡа иҭабуп ҳәа иеиҳәоит , уи ачҳареи ақьиареи ахьааирԥшыз азы .
14 , 15 . а ) Ианбаҭаху Матфеи 18 : 15 — 17 иану анапхгара ацныҟәара ?
б ) Иарбан шьаҿақәоу Иисус еиқәиԥхьаӡаз , насгьы хықәкыс ирымоузеи урҭ ?
Аимак-аиҿакқәа реиҳарак ӡбалатәуп урҭ зыдҳәалоу рыбжьара мацара .
Аха Иисус иазгәеиҭеит ҭагылазаашьақәак рҿы аизара ацхыраара аҭаххар шалшо .
( Уаԥхьа Матфеи 18 : 15 — 17 . )
Иҟаҵатәузеи агәнаҳаҟаҵаҩ аиашьеи , ашаҳаҭцәеи , аизареи рзыӡырҩра мап ацәикуазар ?
Уи « амурҭаҭи аҳазалхҩи » реиԥш изныҟәатәуп .
Иахьа ҳара иаҳҳәарын уи ауаҩы аизара далцатәуп ҳәа .
Ус анакәха , Иисус зыӡбахә иҳәоз уиаҟара иӷәӷәам агәнаҳақәа ракәӡам .

Уи 1 ) аимак-аиҿак иалахәу рыбжьара иуӡбар ҟало агәнаҳа , насгьы 2 ) иумыӡбар , аизара алцарахь уназго агәнаҳа ӷәӷәа ауп .
Ус еиԥш иҟоу агәнаҳақәа рахь иаҵанакуеит мцҳәарала аӡәы ак ицәгара , ма аӡәы ацәгьа изҳәара , уи ала ихьӡ бжьыхуа .
Ара аизара аиҳабацәа ирыӡбаша асексуалтә гәаԥхашәадареи , агомосексуализми , ахьаҵреи , аныхамҵахырхәареи реиԥш иҟоу егьырҭ иӷәӷәоу агәнаҳақәа ракәӡам зыӡбахә ҳәоу .
Уашьа дурҳарц азы , зныкымкәа иацәажәара аҭаххар ауеит ( Шәахәаԥш абзац 15 . )
Иисус бзиабарала аиашьа ишицхраатәу аганахь ала алабжьара ҳаиҭеит ( Матф .
18 : 12 — 14 ) . Актәи , егьырҭ аламырхәыкәа аус аӡбара ҳҽазаҳшәароуп .
Иҟалап агәнаҳаҟаҵаҩ зныкымкәа иацәажәара аҭаххар .
Уи амыхәар , иҟалаз збаз ашаҳаҭцәа , ма агәнаҳа шыҟаҵаҵәҟьаз ашьақәырӷәӷәара зылшо ганы шәиацәажәа .
Уи ашьҭахь ауадаҩра ӡбахар , аиашьа дурҳаит ҳәа ԥхьаӡа .
Агәнаҳаҟаҵаҩ шәицхраарц азы зныкымкәа иҟашәҵаз шәҽазышәарақәа лҵшәада ианаанхо ауп аизара аиҳабацәа ианраҳәатәу .
Избан иаҳҳәар зҳалшо Иисус еиқәиԥхьаӡаз х-шьаҿак аимак-аиҿак бзиабарала аӡбара иҳацхраауеит ҳәа ?
Лассы-лассы Матфеи 18 : 15 — 17 иану ашьаҿақәа зегьы рыҟаҵара аҭаххаӡом .
Уи ҳара ҳаргәырӷьоит , избанзар абжьааԥны агәнаҳаҟаҵаҩ аизара иалцара аҟынӡа инеиӡом .
Лассы-лассы агәнаҳаҟаҵаҩ агха шыҟаиҵаз иҳәоит , насгьы уи ариашара иҽазишәоит .
Идыргәааз ауаҩы агәнаҳаҟаҵаҩ иахь уаҳа агәынамӡара шимам ибоит , иҟалап уи ианаижьыргьы .
Ишыҟазаалакгьы , Иисус иажәақәа иаадырԥшуеит иаразнак аизара аиҳабацәа рахь ацара шахәҭам .
Урҭ рыцхыраара анаҭаху раԥхьатәи ҩ-шьаҿак аныҟаҵоу , насгьы иҟалаҵәҟьаз узырбо ашьақәырӷәӷәарақәа аныҟоу мацара ауп .
Иарбан зылԥхарақәоу ирзыԥшу аҭынчра иашьҭоу ?
Иахьатәи адунеи аҵыхәтәа ааиаанӡа ҳара , инаӡам ауаа , ҳгәы нибархалоит .
Аҵаҩы Иаков иҩуан : « Ҳара зегьы агәнаҳарақәа маҷымкәа иҟаҳҵоит . Зажәаҿ гәнаҳарада иҟоу — уи акы згым , зхы-зыԥсы , зцәеижь анкылара зылшо иоуп » ( Иак . 3 : 2 ) .
Убри аҟынтә аилибамкаарақәа рыӡбаразы ҳара ҳаиныршәаҩцәазар ауп , уи иаанагоит аҭынчра аԥшаара , уи аҽазышәара ( Аԥсал .
33 : 15 [ 34 : 14 , АдҾ ] ) . Уи иабзоураны ҳагәрахаҵара ҳацеиҩызшо ҳашьцәеи ҳареи аизыҟазаашьа бзиақәа ҳамазаауеит , аизараҿы акзаара ҟалоит ( Аԥсал . 132 : 1 — 3 [ 133 : 1 — 3 , АдҾ ] ) .
Аха зегь раасҭа ихадоу , ҳара « аҭынчра-ахирра Рынцәа » , Иегова , ҳаизааигәахоит ( Рим . 15 : 33 ) .
Аилибамкаарақәа бзиабарала рыӡбара иашьҭоу арҭ азылԥхарақәа зегьы рзыԥшуп .
Абзац 12 .
Иара убас ҭынч аимак-аиҿакқәа рыӡбон Иакови Исави ( Аҟаз . [ Быт . ] 27 : 41 — 45 ; 33 : 1 — 11 ) ; Иосиф иашьцәеи иареи ( Аҟаз . [ Быт . ]
45 : 1 — 15 ) ; Гедеони ефремааи ( Аӡб . [ Суд . ]
8 : 1 — 3 ) . Иҟалап шәара Абиблиа иану егьырҭ ахҭысқәагьы шәгәалашәар .
« Шәцаны ажәларқәа зегьы рыҩнуҵҟа шәуазҳәала [ « аҵаҩцәа азыҟашәҵала » , АдҾ ] . . . ишәнаҭла , идшәырҵала , ишшәасҳәаз ала , аԥҟарақәа зегьы ирықәныҟәаларазы » ( МАТФ . 28 : 19 , 20 ) .
АШӘАҚӘА : 141 , 97
. . ирҳәо ажәабжьи уи зырҳәои рганахь ала ?
. . рхы иадырхәо аметодқәа рганахь ала ?
. . ражәабжьҳәаратә ус амҽхак зеиԥшроу аганахь ала ?
1 , 2 .
Иарбан зҵаарақәоу Матфеи 24 : 14 иану Иисус иажәақәа инарықәыршәаны ицәырҵуа ?
АУАА шьоукы зыгәра ҳго иақәшаҳаҭуп , егьырҭ даара иаҳҿагылоит .
Аха Иегова ишаҳаҭцәа ражәабжьҳәаратә ус абзоурала ауаа ибзианы ирдыруеит , уи ус шакәугьы , мап ацәызкуа маҷуп .
Шәара амаҵзураҿы ишәықәшәахьазар ауеит зыгәра ҳго иақәшаҳаҭым , аха ҳус азы пату ҳақәызҵо ауаа .
Ишаҳдыруа еиԥш , Иисус заа иҳәахьан Аҳра иазку ажәабжь адунеи зегь ишахыҵәо ( Матф .
24 : 14 ) . Аха избан ҳара агәра ганы ҳзыҟоу имҩаԥаҳго аус Христос иԥааимбаражәа шынанагӡо ?
Иааҳмырԥшӡо мыцхәы ахақәгәыӷцәара , ари аус назыгӡо ҳара ҳамацара ҳауп ҳәа ҳгәы иаанагозар ?
Имаҷымкәа адинхаҵаратә гәыԥқәа ирҳәоит Аевангелие , мамзаргьы ажәабжь бзиа , ауаа ирыладырҵәоит ҳәа .
Аха лассы-лассы ражәабжьҳәаратә ус ахь иаҵанакуа ауахәамаҿы , телехәаԥшрала , ма интернетла ажәабжьҳәара ауп , мамзаргьы баша егьырҭ агәрахаҵара шроуз рзеиҭарҳәоит .
Шьоукы агәыҳалалратә усқәа ирҿуп , мамзаргьы амедицинеи аҵарадырреи рганахь ала ацхыраара ҟарҵоит .
Иаҳҳәар ҳалшома убасала дара Иисус идҵа нарыгӡоит ҳәа ?
Иарбан шьаҿақәоу Иисус ишьҭанеицәа рҟынтәи дыззыԥшу , Матфеи 28 : 19 , 20 иану инақәыршәаны ?
Иисус ишьҭанеицәа баша итәаны ауаа дара рахь ианнеиуа ҳәа иԥшызар акәызма ?
Ҳәарада , мап !
Иԥсы анҭала ашьҭахь , шәҩыла иҵаҩцәа иреиҳәеит : « Убри аҟынтә шәцаны ажәларқәа зегьы рыҩнуҵҟа шәуазҳәала [ « аҵаҩцәа азыҟашәҵала » , АдҾ ] . . . ишәнаҭла , идшәырҵала , ишшәасҳәаз ала , аԥҟарақәа зегьы ирықәныҟәаларазы » ( Матф .
28 : 19 , 20 ) . Ара ԥшь-шьаҿак еиқәыԥхьаӡоуп .
Ҳара аҵаҩцәа азыҟаҳҵалар , иаҳнаҭлар , мамзаргьы аӡы иӡааҳхлар , насгьы идҳарҵалар ауп , аха иҟаҳҵар акәзеи зегь раԥхьа иргыланы ?
Иисус « шәца » иҳәеит .
Библиаҭҵааҩык ари адҵа абас дахцәажәеит : « Ацара — ари агәрахаҵара змоу зегьы рзы дҵоуп , амҩа еихҵәаны ауаа рахь днеиуазаргьы , аокеан дахысуазаргьы ( Матф . 10 : 7 ; Лука 10 : 3 ) .
Иаанагозеи « иуаакцәаҩны » аҟазаара ?
Иисус зыӡбахә иҳәоз хаҭа-хаҭала иҵаҩцәа иҟарҵоз аҽазышәарақәа роума , мамзаргьы дызлацәажәоз еиҿкааны имҩаԥысуа ажәабжьҳәаратә ус акәу ?
Ажәларқәа зегь рахь аӡәы ихала дызцом аҟнытә , ауаа рацәа рџьабаа аҭахуп .
Убри ауп Иисус ииҳәарц ииҭахыз ишьҭанеицәа « иуаакцәаҩны » иҟаларц ианааиԥхьоз .
( Уаԥхьа Матфеи 4 : 18 — 22 . )
Иара зыӡбахә иҳәоз аԥсыӡкҩы ихала иҵәгәыр кны дтәаны аԥсыӡ анбакуеи ҳәа данԥшу акәӡам . Иара дызлацәажәоз акаҭа ала аԥсыӡкра ауп .
Уи даара аџьабаа ӷәӷәа ацуп , насгьы ауаа рацәа реицхыраара аҭахуп ( Лука 5 : 1 — 11 ) .
Иарбан зҵаарақәоу зҭак ҟаҵатәу , насгьы избан ?
Иисус иԥааимбаражәа анагӡаразы ажәабжь бзиа рылазырҵәо зусҭцәоу аилкааразы , шәааи анаҩстәи ԥшь-зҵаарак рҭак еилҳаргап :
Иарбан жәабжьу ирыларҵәатәу ?
Ҳгәазҭазҵозар акәзеи уи аҟаҵара ?
Иарбан методқәоу ҳхы иаҳархәалар акәу ?
Изеиԥшразар акәзеи ажәабжьҳәаратә ус амҽхак , насгьы шаҟа аамҭа имҩаԥыслар акәзеи уи ?
Арҭ азҵаарақәа рҭак ари аиқәырхаратә ус мҩаԥызго реилкаара , насгьы зиашарала анаҩсгьы уи амҩаԥгара ҳазхиазарц иҳацхраауеит ( 1 Тим .
4 : 16 ) . Избан агәра ганы ҳаҟазар зҳалшо Иегова ишаҳаҭцәа Аҳра иазку ажәабжь шрыладырҵәо ?
Уаԥхьа Лука 4 : 43 .
Иисус Аҳра иазку ажәабжь бзиа ауаа ирылаирҵәон , ишьҭанеицәагьы убас ҟарҵоит ҳәа дазыԥшуп .
Изусҭцәада ари ажәабжь « ажәларқәа зегьы » ирзеиҭазҳәо ?
Аҭак еилкаауп — Иегова ишаҳаҭцәа рымацара роуп .
Иаҳҿагылоу рахьтә шьоукгьы уи иақәшаҳаҭуп .
Иаҳҳәап , иԥшьаҩыз миссионерк ҳашьа иеиҳәеит еиуеиԥшым атәылақәа рҿы дшынхоз , насгьы зехьынџьара Иегова ишаҳаҭцәа дышразҵаауаз иарбан жәабжьу ауаа ирыладырҵәо ҳәа .
Иаҳауази иара ҭакс ?
Иара иҳәоит : « Урҭ убриаҟара ихшыҩдақәан , дара зегьы ирҳәоз ак акәын : „ Аҳра иазку ажәабжь бзиа “ » .
Ҳәарада , урҭ хшыҩдақәамызт .
Дара иҟарҵаз аҭакқәа ииашаҵәҟьоу ақьырсианцәа ирымазар акәу акзаара аадырԥшит ( 1 Кор .
1 : 10 ) . « Сторожевая башня возвещает Царство Иеговы » захьӡу ажурнал аҿгьы уи ажәабжь ауп зыӡбахә ану .
Ари ажурнал 254 бызшәа рыла иҭыҵуеит , уи есымзатәи атиражгьы адунеи зегь аҿы зегь раасҭа еиҳауп — бжьаратәла 59 миллион инарзынаԥшуа екземплиар !
Иабантәиаадыруеи ауахәама анапхгаҩцәа Аҳра иазку ажәабжь ауаа ишрыладмырҵәо ?
Ақьырсиантә дунеи адиннапхгаҩцәа Анцәа Иаҳра иазку ажәабжь ауаа ирзеиҭарҳәаӡом .
Дара уи аӡбахә рҳәозаргьы , цәаныррак ма агәы аҭагылазаашьа еиԥш ауп ишалацәажәо .
Урҭ ауаа иддырҵаӡом Анцәа Иаҳра Иисус Христос дызхагылоу жәҩантәи анапхгара шакәу , насгьы уи ауаатәыҩса рыуадаҩрақәа шаӡбо , иара убас адгьыл аҟынтә ацәгьара шықәнахуа ( Аат .
19 : 11 — 21 ) . Уи аҭыԥан Иисус Қьырса ныҳәеи Мшаԥи рзы ауп даныргәалашәо .
Ишаҳбо еиԥш , урҭ Иисус инапхгара иҟанаҵо атәы зынӡа акгьы рыздыруам .
Ауахәама амаҵзуҩцәа ауаа ирыладырҵәар акәу ажәабжь раҩрыжьзар , иџьашьатәума дара ажәабжь аҳәара ргәазҭазҵар акәу ахьыргәаламшәо ?
Иарбан мотивқәоу ажәабжьҳәараҿы иҳамамзар акәу ?
Ҳгәазҭазҵозар акәзеи ажәабжьҳәара ?
Ҳәарада , уи зеиԥшыҟам ахыбра ԥшӡақәа рыргыларазы аԥара аизгара акәӡам .
Иисус иҵаҩцәа иреиҳәеит : « Амала ишшәоуз аиԥш , амала ирышәҭала » ( Матф . 10 : 8 ) .
Анцәа Иажәа аԥара аларҳара ахәҭам ( 2 Кор .
2 : 17 ) . Ажәабжь бзиа ауаа ирылазҳәо рхатә феида иашьҭамзар ауп .
( Уаԥхьа Аусқәа 20 : 33 — 35 . )
Еилыкка иҟоу арҭ амҩақәҵарақәа ирмыхәаԥшӡакәа , ауахәамақәа аԥара аизгареи афинанстә цхыраара аԥшаареи ирҿуп .
Дара аԥшьаҩцәеи егьырҭ русуҩцәеи аԥара рзыршәалар ауп .
Лассы-лассы ауахәама адиннапхгаҩцәа амал ду дырҳауеит ( Аат . 17 : 4 , 5 ) .
Ишԥаадырԥши ажәабжьҳәараҿы Иегова ишаҳаҭцәа ииашоу амотивқәа шрымоу ?
Иаҳҳәар ҳалшозеи Иегова ишаҳаҭцәа ирызкны ?
Урҭ рус хатәгәаԥхаралатәи аҭара ала имҩаԥысуеит ( 2 Кор .
9 : 7 ) . Дара Аҳратә залқәеи аконгрессқәеи рҿы аԥара еизыргаӡом .
Иегова ишаҳаҭцәа аҵыхәтәантәи ашықәсқәа руак аҩныҵҟа ажәабжь бзиа рылаҳәара ҩ-миллиард сааҭк инарзынаԥшуа иазыркит .
Есымза дара хәыда-ԥсада жә-миллионк инареиҳаны абиблиатә ҵарақәа мҩаԥыргон .
Дара рус азы аԥара роуӡом , гәахәарылагьы рхатә харџь ҟарҵоит .
Ҭҵааҩык Иегова ишаҳаҭцәа ирызкны иҩит : « Урҭ рхықәкы хада ауаа ажәабжь раҳәареи адырра рыҭареи ауп . . .
Дара рҿы аԥшьаҩцәа ыҟаӡам , уи , ҳәарада , ахарџь армаҷуеит » .
Ҳгәазҭазҵозеи ҳара ари аус анагӡара ?
Ажәакала иуҳәозар , уи аҟаҵара ҳара ҳхаҭа иаҳҭахуп , избанзар Иеговеи иаҳзааигәоуи бзиа иаҳбоит .
Ҳара Аԥсалом 109 : 3 ( 110 : 3 , АдҾ ) ( уаԥхьа ) иану аԥааимбаражәа иаҳәо инақәыршәаны ҳазхиоуп уи аус анагӡара .
Ҳара ауаа ахьыҟоу зехьынџьара ажәабжь ҳҳәоит ( Шәахәаԥш абзац 10 . )
Иарбан методқәоу Иисус ишьҭанеицәеи иареи ажәабжьҳәаратә ус аҿы рхы иадырхәоз ?
Иарбан методқәоу Иисус ишьҭанеицәеи иареи рхы иадырхәоз , ажәабжь бзиа аларҵәаразы ?
Дара ауаа ахьыҟаз ицон , иаԥсаны иҟоу рыԥшаауан , ауаа рацәа ахьеизоз аҭыԥқәа рҿы еиԥш , ҩнаҭацыԥхьаӡагьы ажәабжь ҳәо ( Матф .
10 : 11 ; Лука 8 : 1 ; Аус . 5 : 42 ; 20 : 20 ) . Абас еиԥш иҟаз азнеишьа иаанарԥшуан дара еилых шыҟарымҵо .
11 , 12 . а ) Иарбан ҽазышәарақәоу ақьырсиантә дунеи иаанарԥшуа ажәабжь бзиа аларҵәаразы ?
б ) Иаҳҳәар ҳалшозеи Иегова ишаҳаҭцәа рзы ?
Иаҳҳәар ҳалшозеи ақьырсиантә дунеи иазкны ?
Уахь иныҟәо ауаа еигәырӷьоит ажәабжьҳәаратә ус аԥара ззыршәо аԥшьаҩцәа иахьымҩаԥырго .
Урҭ аԥшьаҩцәа « иуаакцәаҩны » иҟоуп ҳәа узҳәом .
Дара еиҳарак ргәы иҵхо ирымоу « аԥсыӡ » шааныркылаша ауп .
Аха зны-зынла аԥшьаҩцәа рахьтә шьоукы ауаа Аевангелие ажәабжь аҳәара ргәаназҭарҵогьы ыҟоуп .
Иаҳҳәап , 2001 - тәи ашықәс алагамҭазы папа Иоанн Павел II исаламшәҟәаҿы иҩит : « Ашықәсқәа рыҩныҵҟа сара зныкымкәа аевангелизациа ҿыц ргәазҭасҵон .
Сара уи уажәгьы иҟасҵоит . . .
Ҳара ҳабжьара еиҭаҳарҿыцроуп Павел ӷәӷәала зыгәра игоз , уи иҳәеит : „ Сара сзы инасыԥдароуп , гәырҩа-гәаҟроуп абри ауазҳәара санаҿым ! “ » .
Анаҩс папа иазгәеиҭеит ажәабжьҳәара аус иазыҟаҵоу шьоукы рымацара шракәым имҩаԥызгалаша , аха ауахәамахь инеиуа зегьы уалс ишрыду .
Аха ирацәаҩума уи иақәҿызҭыз ?
Иаҳҳәар ҳалшозеи Иегова ишаҳаҭцәа рзы ?
Урҭ рымацара роуп 1914 шықәса инаркны Иисус Аҳак иаҳасабала напхгара шиуа ауаа ирылазҳәо .
Иисус ишрыдиҵаз еиԥш , дара ари аус зегь раԥхьаӡа идыргылоит ( Марк 13 : 10 ) .
Шәҟәык аҿы иазгәаҭоуп : « Иегова ишаҳаҭцәа рзы амиссионертә ус зегь раасҭа ихадоуп » ( Pillars of Faith — American Congregations and Their Partners ) .
Уа иара убас иҳәоуп урҭ амла иакуа , изаҵәу , згәабзиара ҽеим ауаа анырбо ишрыцхраауа , аха ахаангьы ишырхамышҭуа зегь раасҭа хадара змоу рыдҵа — адунеи аҵыхәтәа шааиуа , насгьы аиқәырхара иазку ажәабжь рылаҳәара .
Иегова ишаҳаҭцәа иахьагьы уи ажәабжь ауаа ирыларҳәоит Христос ишьҭанеицәеи иареи рхы иадырхәоз аметодқәа рыла .
Изеиԥшразар акәзеи ажәабжьҳәаратә ус амҽхак ?
Иисус ажәабжьҳәаратә ус зеиԥшрахо данахцәажәоз , ажәабжь бзиа « аԥсабара зегьы » иахыҵәоит ҳәа иҳәеит ( Матф . 24 : 14 ) .
« Ажәларқәа зегьы » рыбжьара аҵаҩцәа азыҟаҵалатәуп ( Матф .
28 : 19 , 20 ) . Уи иаанагоит ажәабжьҳәаратә ус адунеи зегь амҽханакыр шакәу .
14 , 15 .
Иарбан шьақәырӷәӷәарақәоу иҟоу ажәабжьҳәара амҽхак аганахь ала , Иисус иԥааимбаражәа Иегова ишаҳаҭцәа ишынарыгӡо узырбо ?
( Шәахәаԥш астатиа алагамҭаҿы иаагоу асахьа . )
Инарыгӡома Иегова ишаҳаҭцәа ажәабжьҳәаратә ус , Иисус иԥааимбаражәаҿы ииҳәаз амҽхак инақәыршәаны ?
Фактқәак еилҳаргап .
Еиду Аштатқәа рҿы еиуеиԥшым адинхаҵарақәа ирыҵанакуа 600 000 - ҩык раҟара аԥшьаҩцәа ыҟоуп .
Уаҵәҟьа 1 200 000 - ҩык раҟара Иегова ишаҳаҭцәа ажәабжь бзиа ауаа ирыладырҵәоит .
Адунеи ахьынӡа-наӡааӡо акатоликтә уахәамахь иаҵанакуа 400 000 - ҩык раҟара аԥшьаҩцәа ыҟоуп .
Ари ахыԥхьаӡара Аҳра иазку ажәабжь рылазырҵәо Иегова ишаҳаҭцәа рхыԥхьаӡара иаҿшәырԥш .
Аа-миллионҩык раҟара 240 тәылеи территориеи рҿы Анцәа имаҵзуҩцәа хатәгәаԥхарала ауаа ажәабжь рыларҳәоит .
Ииашаҵәҟьаны Иегова ишаҳаҭцәа зеиԥшыҟам аус нарыгӡоит , уи ала Иегова дҳараркуеит , насгьы ихьӡ ҭыргоит ( Аԥсал .
33 : 2 [ 34 : 1 , АдҾ ] ; 50 : 17 [ 51 : 15 , АдҾ ] ) . Ҳара , Иегова ишаҳаҭцәа , даараӡа иаҳҭахуп ицқьам ари адунеи аҵыхәтәа ааиаанӡа ажәабжь бзиа иахьынӡазалшо ирацәаҩны ауаа ирзеиҭаҳҳәарц .
Убри азоуп ҳара , егьырҭ реиԥш акәымкәа , Абиблиа шьаҭас измоу апубликациақәа зеиҭаҳго , насгьы изҭҳажьуа .
Ҳара хәыда-ԥсада миллионла ашәҟәқәеи , ажурналқәеи , абуклетқәеи , аконгрессқәа , насгьы Ахәылԥаз ахь ааԥхьарақәеи ҳшоит .
Ҳҭыжьымҭақәа 700 инарзынаԥшуа бызшәа рыла иҭыҵуеит .
« Иԥшьоу Аҩыра — адунеи ҿыц аиҭага » 130 бызшәа инареиҳаны рыла 200 миллион инарзынаԥшуа екземплиар ҭыжьын .
Иаҳхысыз ашықәс мацара иалагӡаны 4,5 миллиард екземплиар абиблиатә литература ҭыжьын .
Ҳофициалтә саит аҿы 750 бызшәа инареиҳаны рыла аинформациа уԥшаар улшоит .
Иҟоума абри аҩыза аус назыгӡо даҽа шьоукы ?
Иабантәиаадыруеи Иегова ишаҳаҭцәа Анцәа идоуҳа шрымоу ?
Шаҟа аамҭа имҩаԥыслозеи уи ажәабжьҳәаратә ус ?
Иисус иҳәеит ари адунеизегьтәи аус аҵыхәтәантәи амшқәа рыҩныҵҟа ишымҩаԥысло , « убасҟан иԥҵәоит зегьы рҵыхәтәа » ( Матф .
24 : 14 ) . Иарбан даҽа динхаҵароу иҷыдоу ари апериод аан ажәабжь бзиа ауаа ирылазҳәо ?
Иҟалап амаҵзураҿы иҳақәшәо ауаа шьоукы ирҳәозар : « Ҳара иԥшьоу адоуҳа ҳамоуп , шәара егьи аус зегь ҟашәҵоит » .
Аха иаанамырԥшӡои ари аус аҿы иааҳарԥшуа ахачҳара Анцәа идоуҳа шҳамоу ? ( Аус .
1 : 8 ; 1 Пиотр 4 : 14 ) . Аамҭа-аамҭала динхаҵарақәак Иегова ишаҳаҭцәа иҟарҵо ҟарҵарц рҽазыршәоит , аха уи зегь лҵшәада иаанхоит .
Егьырҭ амиссионертә ус зыхьӡырҵо аамҭала рҽаладырхәуеит , аха анаҩс изышьцылахьоу аԥсҭазаарахь ихынҳәуеит .
Иҟоуп ҩнаҭацыԥхьаӡа ажәабжьҳәара зҽазызшәогьы , аха ирҳәозеи дара ?
Еилкаауп дара Христос ихациркыз аус шакәым инарыгӡо .
17 , 18 . а ) Избан ҳара агәра ганы ҳзыҟоу Иегова ишаҳаҭцәа рымацара шракәу иахьа Аҳра иазку ажәабжь ауаа ирылазҳәо ?
б ) Иҳацхраауазеи ҳара анаҩсгьы ари аус анагӡара ?
Изусҭцәада иахьа Аҳра иазку ажәабжь ауаа ирылазҳәо ?
Ҳара аҵыхәтәанынӡа агәра ганы иаҳҳәар ҳалшоит Иегова ишаҳаҭцәа шракәу .
Избан ус агәра ганы ҳзыҟоу ?
Избанзар ҳара Анцәа Иаҳра иазку , ииашоу ажәабжь рылаҳҳәоит .
Ҳара ииашоу аметодқәа ҳхы иаҳархәоит , избанзар ҳхаҭа ауаа рахь ҳцоит .
Ҳара ари аус анагӡара ииашоу амотивқәа ҳгәазҭарҵоит — ауаа рахь абзиабара , феида алхра акәымкәа .
Ҳажәабжьҳәаратә ус амҽхак ду амоуп , ажәларқәа зегьы бызшәа рацәала ажәабжь раҳҳәоит .
Ҳара анаҩсгьы , аҵыхәтәа ааиаанӡа ари аус наҳагӡалоит .
Анцәа ижәлар аҵыхәтәантәи арҭ амшқәа рзы инарыгӡо аус даара иџьоушьартә иҟоуп .
Изыбзоурахазеи уи ?
Апостол Павел филиппаа ирзиҩыз асаламшәҟәаҿы ари азҵаара аҭак ҟаиҵоит : « Анцәа ихаҭа шәыҩнуҵҟа шәгәы-шәыԥсаҿы аусура даҿуп — Иара игәы ишақәшәо ала агәаҳәара шәиҭоит , ииҭаху шәирҟаҵоит » ( Флп .
2 : 13 ) . Бзиа ҳазбо Ҳаб анаҩсгьы амч ҳаиҭалааит иҳалшо зегь ҟаҳҵаларц , насгьы ишаҭәоу еиԥш ҳмаҵзура наҳагӡаларц азы ! ( 2 Тим . 4 : 5 ) .
Ақьырсианцәа аҳәынҭқарратә усзуҩцәа рҿы аус анрымоу , Абиблиа ала ирааӡаз рыламыс ирыҵанаҳәо иацныҟәоит
Ари аҭагылазаашьаҿы изызхәыцтәу факторқәак ыҟоуп .
Ақьырсианцәа ламысқьарала рхы мҩаԥыргалар ауп .
Дара иахьынхо атәыла азакәанқәа ирықәныҟәалар ауп , урҭ Иегова изакәанқәа еиларымгозар ( Матф . 22 : 21 ; Рим . 13 : 1 , 2 ; Аур .
13 : 18 ) . Уи адагьы , Анцәа имаҵзуҩцәа ирҭахуп аҭыԥантәи аҵасқәа пату рықәҵара , егьырҭ рцәаныррақәа рызхәыцра , насгьы ирзааигәоу рхы еиԥш бзиа рбара ( Матф . 22 : 39 ; Рим . 12 : 17 , 18 ; 1 Фес . 4 : 11 , 12 ) .
Арҭ апринципқәа ақьырсианцәа адунеи зегь аҿы ирыцхраауеит ачынуааи аҳәынҭқарратә усбарҭақәа русзуҩцәеи аԥара ма даҽа ҳамҭақәак рыҭатәу-ирыҭатәыму аӡбара .
Аҭыԥқәа жәпакы рҿы ауаа закәанла ззин рымоу ак роурц азы , аҳәынҭқарратә усзуҩцәа аҳамҭақәа рыҭара аҭахӡам .
Урҭ аусзуҩцәа рус азы аҳәынҭқарра аҟынтәи аулафахәы роуеит . Убри аҟынтә дара рус азы даҽа ҳамҭак роурц иаҳәаӡом , насгьы уи иазыԥшӡам .
Имаҷымкәа атәылақәа рҿы аҳәынҭқарратә усзуҩцәа рус азы ҳамҭак аҳәара ма адкылара азин рымам , уи азакәан еиланамгозаргьы .
Ари аҩыза аҳамҭа ҵарҭышоуп ҳәа иԥхьаӡоуп , уи аус аҵыхәтәа анырра анамҭаргьы .
Убри аҟынтә урҭ атәылақәа рҿы аҳәынҭқарратә усзуҩцәа аԥара ма даҽа ҳамҭақәак рыҭатәу-ирыҭатәыму ҳәа азҵаара цәырҵӡом .
Уа ус аҟаҵара иашаӡам .
Аха урҭ рҩызцәа азакәанқәа ахьыҟам , мамзаргьы урҭ ишрықәныҟәо уиаҟара иахьацкламԥшуа атәылақәа рҿы аҳәынҭқарратә усзуҩцәа инарыгӡо аус даҽакала иазнеиуазар алшоит .
Џьара ус еиԥш иҟоу аусзуҩцәа иааныркыло аҭыԥ рхы иадырхәоит . Дара аԥара ма даҽа ҳамҭак уеизгьы зымаҵ рулаша ауаа мчыла ирымырхуеит , аҳамҭа рмоур рус анагӡара мап ацәыркуеит .
Убас рмаҵзуразы аԥара ма аҳамҭа иаҳәоит аҭаацәалазаара закәанла ишьақәзырӷәӷәо , ашәахтә здызкыло , аргылара азин рызҭо ма даҽа шьоукы .
Аҳамҭа румҭар , ачынуаа атәылауаа ззин рымоугьы аиура рцәыцәгьахарц ма зынӡа ирмоурц азы ауадаҩрақәа рызцәырыргоит .
Иаҳҳәап , тәылак аҿы абылрацәыхьчаратә усзуҩцәа ҳамҭак роуаанӡа амца арцәарагьы иалагаӡом .
Закәанла ззин ҳамоу ак анаҳзыҟарҵо , иҭабуп ҳәа раҳҳәарц азы зны-зынла ҳамҭа хәыҷык раҳҭозар , уи ицәгьоу ҳәа акгьы аламзар ауеит
Ари аҩыза аҭагылазаашьа ахьыҟоу аҳамҭа ҟаумҵар ада ԥсыхәа ыҟаӡам ҳәа аӡәы игәы иаанагар ауеит .
Арҭ атәылақәа рҿы ақьырсианцәа ус еиԥш иҟоу аҳамҭақәа закәанла ззин рымоу азы ашәатәы иацу ак еиԥш иазнеир рылшоит .
Аха уеизгьы акоррупциа ахьеизҳауа аҭыԥқәа рҿы ақьырсианцәа ргәырҽанызар ауп , избанзар Анцәа иҿаԥхьа зыҟаҵара алшо , насгьы иалымшо аилкаара рцәыцәгьахар ауеит .
Закәанла ззин ҳамоу ак ҳаурц азы ҳамҭак аҟаҵара уи акоуп , аха ззин ҳамам ҳаурц азы аҳамҭақәа рыҟаҵара уи зынӡа даҽакуп .
Акоррупциа иахьашьцылахьоу шьоукы закәанла ззин рымам роурц азы чынуаҩык аԥара иҭара , мамзаргьы ахараԥса иацәцарц азы аполициа аусзуҩы « аҳамҭа » иҭара ицәгьоу акгьы алам ҳәа ирыԥхьаӡоит .
Ҳәарада , аӡәы аҵарҭыша иҭара , иара убас уи агара иашахом .
Уи аиашаӡбара еиланагон ( Ақәҵ . [ Исх . ]
23 : 8 ; Ҩынтә .
[ Втор . ]
16 : 19 ; Ажәам .
[ Прит . ] 17 : 23 ) . Доуҳала ишәхьоу ақьырсианцәа реиҳараҩык Абиблиа ала ирааӡаз рыламыс иаҵанакӡом ачынуаа ззыԥшу аҳамҭақәа рыҭара .
Дара ргәаанагарала уи акоррупциа аизырҳара иацхраауеит .
Убри аҟынтә ус еиԥш иҟоу аҳәарақәа зегьы дара мап рцәыркуеит .
Доуҳала ишәхьоу ақьырсианцәа еилыркаауеит ззин рымам ак аиуразы аҳәынҭқарратә усзуҩцәа аҳамҭа рыҭара аҵарҭыша аҭара еиԥшзар шауа .
Уи аамҭазгьы аҭыԥантәи аҵасқәа зеиԥшроу еиԥш , шьоукы закәанла ззин рымаз ирзыҟарҵаз аус азы ҭабуп ҳәа рарҳәарц , мамзаргьы аамҭа мгакәа ианаамҭоу ак рзыҟарҵарц азы , ҳамҭа хәыҷқәак рыҟаҵара ицәгьоу ҳәа акгьы рзалам .
Ақьырсианцәа шьоукы хәыда-ԥсада рҽанырхәышәтәлак ашьҭахь , иаҳҳәап , аҳәынҭқарратә хәышәтәырҭаҿы , аҳақьымцәеи амедиаҳәшьцәеи иҭабуп ҳәа рарҳәарц азы , аҳамҭақәа рырҭоит .
Дара уи рҽырхәышәтәаанӡа акәымкәа , ашьҭахь ауп ианыҟарҵо , аҳақьымцәеи амедиаҳәшьцәеи аҵарҭыша рырҭошәа ргәы иаанамгарц , ма иалкааны ирзыҟазарц рҭахушәа алымҵырц азы .
Ҳәарада , ари астатиаҿы аҭагылазаашьақәа зегь рылацәажәара залшом .
Атәылақәа зегь рҿы аҭагылазаашьақәа еиԥшым .
Аха ҳахьынхозаалакгьы , ҳаламыс цқьазар ауп ( Рим . 14 : 1 — 6 ) .
Ақьырсианцәа азакәан еиларымгалар ауп ( Рим .
13 : 1 — 7 ) . Ҳара иаҳҭахӡам ҳусқәа рыла Иегова ихьӡ ҳарԥхашьар , мамзаргьы егьырҭ рзы изыхҟьашо хаҳәны ҳҟалар ( Матф . 6 : 9 ; 1 Кор . 10 : 32 , АдҾ ) .
Ҳаӡбарақәеи ҳусқәеи иаҳзааигәоу рахь ҳабзиабара рныԥшуазар ауп ( Марк 12 : 31 ) .
Лука 15 - тәи ахаҿы 100 уасак змаз ауаҩы изкны Иисус иааигаз аҵак ду змоу аҿырԥшы ануп .
Уасак аныӡ , иара 99 уаса ацәҳәыраҿы иааныжьны , уи аԥшаара дцеит .
Иисус иҳаилиркааит : « Ианибалакь , ижәҩахыр илықәыжьны дгәырӷьаҵәа иҿааихоит ; Аҩны данааилакь , иҩызцәеи игәылацәеи ааԥхьаны иреиҳәоит : „ шәсыцгәырӷьа , иӡыз суаса сыԥшааит “ » .
Аҵыхәтәаны Иисус иациҵоит : « Ишәасҳәоит , ажәҩан аҿгьы зыгәнаҳарақәа ирыхьхәыз аӡәы еиҳа иеигәырӷьоит , гәнаҳа змам ԥшьынҩажәи зеижәҩык аҵабыргцәа раасҭа » ( Лука 15 : 4 — 7 ) .
Аконтекст ишаҳнарбо ала , Иисус арҭ ажәақәа иҳәеит ашәҟәдырҩцәеи афарисеицәеи рхәыцшьа ириашарц азы .
Урҭ Иисус аҳазалхыҩцәеи агәнаҳа змази дахьрацәажәоз азы , акритика изыруан ( Лука 15 : 1 — 3 ) .
Иисус иҳәеит агәнаҳаҟаҵаҩ данахьхәуа , ажәҩан аҿы агәырӷьара шыҟоу .
Убри аҟынтә ицәырҵуеит азҵаара : « Агәнаҳаҟаҵаҩ дахьхәны агәнаҳа мҩа ааныжьны , аҵабырг амҩа дананыло , ажәҩан аҿы агәырӷьара ыҟазар , адгьыл аҿгьы иҟазар акәӡами ? » ( Аур . 12 : 13 ) .
Аизара иалцаз ақьырсиан ҿыц Иегова ишаҳаҭҩыс даныԥхьаӡоу , ҳәарада , уи гәырӷьароуп .
Иара анаҩсгьы ихы аус адиулалароуп , Анцәа дизиашаны даанхаларц азы .
Аха уеизгьы , иара ҿыц Иегова ишаҳаҭҩыс дыԥхьаӡахазар , уи иаанагоит игәнаҳа дшахьхәыз , ҳаргьы уи даара ҳаигәырӷьоит .
Убри аҟынтә ицәгьоу ҳәа акгьы алам аизара аиҳабацәа иалцаз ақьырсиан ҿыц Иегова ишаҳаҭҩыс дшыԥхьаӡоу алаҳәара аныҟарҵо , аизараҿы аишьцәеи аиаҳәшьцәеи ашьшьыҳәа рнапы еинырҟьар , дара уи рҭахызар .
Иисус адгьыл аҿы данынхоз , Иерусалим инхоз ауаа шьоукы ргәы иаанагон аҽыкәабарҭа Вифезда аҿы аӡы анеилагьежьуаз аамҭазы уахәышәтәыртә амч аиуан ҳәа ( Иоанн 5 : 1 — 7 ) .
Убри аҟынтә аҽыхәышәтәра иашьҭаз ауаа уахь инеиуан .
Аҽыкәабарҭа Вифезда аҿы иҟаз аӡы аҩаӡара зыбзоураз уи акомплекс аҿы иҟаз егьи арезервуар аҟынтә иҭалоз аӡы акәын .

Аҵарауаа рыҭҵаара иаанарԥшит арҭ аҩ-резервуарк аӡкыра шрыбжьаз .
Уи ашлиузқәа анаатуаз , аӡы аҩбатәи арезервуар аҟынтәи аритуалтә ҽыкәабарҭа ҵаҟатәи ахәҭахьы ицон .
Иҟалап иааиуаз аӡы аҽыкәабарҭаҿы аӡы еиланаргьежьуазҭгьы .
Иазгәаҭатәуп аӡы еилазыргьежьуаз амаалықь иоуп ҳәа ахьаҳәо ажәеинраала Иоанн 5 : 4 еиҳа зыгәра угартә иҟоу ажәытә бырзен манускриптқәа , иаҳҳәап , IV ашәышықәсатәи Синаитәи акодекс , рҿы ишыҟам .
Вифезда аҿы Иисус 38 шықәса ичмазаҩыз ауаҩы дихәышәтәит .
Уи иаразнак дыбзиахеит , аҽыкәабарҭа дышҭамлазгьы .
« Сара , Иегова , уара у-Нцәа , ихәарҭоу узырҵо соуп » ( ИС . [ ИС . ] 48 : 17 ) .
АШӘАҚӘА : 117 , 114
Избан зны-зынла доуҳатә ҳамҭақәак иахәҭоу аамҭа зырзалҳамхуа ?
Иарбан лабжьарақәоу абиблиатә цыԥҵәахақәа зегьы рҟынтә ахәарҭа алхра иҳацхраауа ?
Хәарҭас иаҳзааргозеи аҿари Иегова ишаҳаҭцәами рзы иҭыҵуа апубликациақәа ?
1 , 2 . а ) Ишԥазыҟоу Иегова ишаҳаҭцәа Абиблиа ?
б ) Иарбан библиатә хәҭоу шәара еиҳа ишәгәаԥхо ?
ИЕГОВА ИШАҲАҬЦӘА Абиблиа бзиа ирбоит .
Уи иҟәыӷоу алабжьареи амҩақәҵареи , агәырҭынчреи агәыӷреи ҳнаҭоит ( Рим .
15 : 4 ) . Ҳара Иԥшьоу Аҩыра иҟәыӷоу ауаа ргәаанагарақәа реизга еиԥш акәымкәа , иара шыҟаҵәҟьоу — Анцәа иитәу ажәаны иҳадаҳкылоит ( 1 Фес . 2 : 13 ) .
Ҳәарада , ҳара зегьы бзиа иаҳбо абиблиатә цыԥҵәахақәа ҳамоуп .
Шьоукы Аевангелиеқәа рыԥхьара даара иргәаԥхоит . Урҭ Иисус иажәақәеи иусқәеи ирныԥшуаз зеиԥшыҟам Анцәа ихаҭара ухаҿы аагара иуцхраауеит ( Иоанн 14 : 9 ) .
Егьырҭ иргәаԥхоит аԥааимбаражәақәа ахьану абиблиатә шәҟәқәа , Аатра ашәҟәгьы уахь иналаҵаны . Уа « лассы иҟалараны иҟоу » атәы аҳәоит ( Аат . 1 : 1 ) .
Даҽа шьоукы Аԥсаломқәа рыԥхьара ргәы шьҭнахуеит , иҟоуп Ажәамаанақәа рышәҟәы иану алабжьарақәа рыԥхьара згәаԥхогьы .
Ииашаҵәҟьаны , Абиблиа зегьы ахәарҭа рзаазго шәҟәуп .
3 , 4 . а ) Ҳашԥазыҟоу ҳара ҳлитература ?
б ) Иарбан публикациақәоу Иегова ишаҳаҭцәа иҭрыжьуа ?
Абиблиа бзиа иаҳбоит аҟынтә , уи шьаҭас измоу ҳлитература аԥхьара ҳгәаԥхоит .
Ҳара ахә ҳаракны иаҳшьоит ашәҟәқәеи , аброшиурақәеи , ажурналқәеи рыла иҳауа адоуҳатә фатәы .
Иегова иҳаиҭо арҭ аҳамҭақәа алахҿыхра , доуҳала ачара , насгьы агәрахаҵара ӷәӷәа аарԥшра иҳацхраауеит ( Тит 2 : 2 ) .
Иегова ишаҳаҭцәа рзы иҭыҵуа алитература адагьы , ҳара иҳауеит иалкаау гәыԥк рзы иҭыҵуа Абиблиа шьаҭас измоу апубликациақәа .
Иаҳҳәап , иҟоуп иқәыԥшу ирызку аинформациа , иҟоуп аҭаацәа ирызку .
Икьыԥхьу аҭыжьымҭақәа жәпакы , иара убас ҳсаит аҿы иҟоу астатиақәа зегь раԥхьа иргыланы Иегова ишаҳаҭцәам рзы ауп изыҟоу .
Абас еиԥш хкы рацәала адоуҳатә фатәы анаҳбо , Иегова « ажәларқәа зегьы рзы хәшала ихыш-хыҵәо фатәыла иҭәу ачара ду зуеит » ҳәа ииҳәаз иажәа шынаигӡаз еилаҳкаауеит ( Ис . [ Ис . ]
25 : 6 ) . Дышԥазыҟоу Иегова адоуҳатә фатәы аԥхьаразы ҳаамҭа ҳахьеиҷаҳауа ?
Иҟалап ҳаиҳараҩык Абиблиа шьаҭас измоу ҳлитература аԥхьаразы еиҳаны аамҭа ҳамазарц ҳҭахызар .
Агәра ганы ҳаҟазар ҳалшоит иааиԥмырҟьаӡакәа Абиблиа аԥхьареи ҳхатә ҭҵаара амҩаԥгареи рзы ҳаамҭа ҳахьеиҷаҳауа Иегова ахә шишьо ( Еф .
5 : 15 , 16 ) . Ҳәарада , ҳара иҳалшом иҳауа адоуҳатә фатәы зегьы ҳаамҭа еиҟараны азкра .
Аха уеизгьы иаҳхаҳмыршҭлар ауп усҟак иузгәамҭо ашәарҭара шыҟоу .
Изакәызеи уи ?
Избан зны-зынла Иегова иҳаиҭо доуҳатә ҳамҭақәак иахәҭоу аамҭа зырзалҳамхуа ?
Зны-зынла ҳгәы иаанагар алшоит адоуҳатә фатәы аҟынтәи акы ҳара иҳаҵанакуам ҳәа .
Иаҳҳәап , библиатә цыԥҵәахак ахәарҭа ҳзалам ҳәа ҳхәыцуазар алшоит .
Мамзаргьы шәҟәык ма брошиурак захь ирхоу ргәыԥ ҳаҵанакуам ҳәа ҳгәы иаанагозар ауеит .
Иҟалап уи ирласны ҳалаԥш ахаҳгозар , ма зынӡа ҳамыԥхьозар .
Усҟан ҳара ҳзы ихадоу зхәыцрақәак ҳаҩҳажьыр ауан .
Ишԥаҳалшо ари аҩыза ашәарҭара аҽацәыхьчара ?
Зегь раԥхьа иргыланы ҳара иаҳгәалашәозар ауп адоуҳатә ҳамҭақәа зегь ҳазҭо Анцәа шиакәу .
Абар иара аԥааимбар Исаиа ила ииҳәо : « Сара , Иегова , уара у-Нцәа , ихәарҭоу узырҵо соуп » ( Ис . [ Ис . ] 48 : 17 ) .
Шәааи х-лабжьарак еилҳаргап . Урҭ еиуеиԥшым абиблиатә цыԥҵәахақәеи хкы рацәала иҳауа адоуҳатә фатәи рҟынтәи ахәарҭа алхра иҳацхраауеит .
Избан ҳахшыҩ Абиблиа аԥхьаразы иазыҟаҳҵалар зҳахәҭоу ?
Шәыхшыҩ Анцәа Иажәа аԥхьара иазыҟашәҵала .
Абиблиаҿы еилыкка иануп : « Аҩыра зегьы нцәа доуҳала иаԥҵоуп , уи хәарҭоуп » ( 2 Тим .
3 : 16 ) . Абиблиа ахәҭақәак аԥхьанатә хаҭала аӡәы ма иалкаау гәыԥк рахь ирхан .
Убри аҟынтә Анцәа Иажәа ҳанаԥхьо , хаҭала ҳара ҳзы хәарҭас иалоу ҳазхәыцлар ауп .
Иашьак иҳәоит : « Библиатә цыԥҵәахак санаԥхьо , ихархәагоу азхәыцрақәа сыԥшаар шсылшо схасыршҭӡом » .
Уи иара игәазҭанаҵоит иаразнак иумбо иҵаулоу азхәыцрақәа рыԥшаара .
Абиблиа аԥхьара ҳалагаанӡа , Иегова ҳиҳәар ҳалшоит ҳахшыҩ Иажәа адкылара иазыҟаиҵарц , насгьы ҳхазы ихәарҭоу аурокқәа ралкаара дҳацхраарц ( Езд . [ Езд . ] 7 : 10 ; уаԥхьа Иаков 1 : 5 ) .
Шәҽазышәшәома шәара Абиблиа еиҳаны ахәарҭа шәзаанагалартә еиԥш аԥхьара ?
( Шәахәаԥш абзац 7 . )
8 , 9 . а ) Иарбан зҵаарақәоу Абиблиа ҳанаԥхьо ҳхы иаҳҭалар ҳалшо ?
б ) Еилаҳкаауазеи Иегова изкны , аизара аиҳабацәа рзы иҟоу абиблиатә ҭахрақәа ҳанрызхәыцуа ?
Азҵаарақәа ықәшәыргылала .
Абиблиа шәанаԥхьо , шәаангыланы шәхы шәазҵаала : « Еилыскаауазеи сара Иегова изкны ари ацыԥҵәаха аҟынтәи ?
Ишԥасылшо сзыԥхьаз сара сыԥсҭазаараҿы схы иасырхәар ?
Ишԥасылшо арҭ ажәеинраалақәа егьырҭ рыцхрааразы схы иасырхәар ? »
Абарҭ рҩызцәа азҵаарақәа ҳхы иаҳҭалар , Абиблиа аԥхьара еиҳа ахәарҭа ҳзаанагоит .
Иаҳҳәап , шәааи 1 Тимофеи иахь 3 : 2 — 7 ( уаԥхьа ) аҿы аизара аиҳабацәа рзы иану абиблиатә ҭахрақәа ҳрызхәыцып .
Ҳаиҳараҩык аизара еиҳабацәас амаҵ руам аҟынтә , раԥхьа ҳгәы иаанагар ауеит ари ацыԥҵәаха ҳара зынӡа иҳазкӡам ҳәа .
Аха хыхь еиқәыԥхьаӡаз зҵаарақәак иадамзаргьы ҳхы иархәаны уи ацыԥҵәаха ҳазхәыцыр , иалҳкаауа рацәоуп .
Еилыскаауазеи сара Иегова изкны ари ацыԥҵәаха аҟынтәи ?
Ари ацыԥҵәаха иаҳнарбоит аҭакԥхықәра змоу ахацәа Иегова иҳараку аҭахрақәа шрыдиҵо .
Иара дазыԥшуп дара егьырҭ аҿырԥш бзиа ддырбалоит ҳәа .
Иара убас урҭ Анцәа иҿаԥхьа аҭак ҟарҵоит « Иԥа ишьала иааихәаз » аизара ишазыҟоу азы ( Аус . 20 : 28 , АдҾ ) .
Иегова иҭахуп аизара аиҳабацәа ҳхылаԥшларц , насгьы ҳрыхьчаларц . Усҟан ҳара акгьы ҳацәшәалаӡом ( Ис . [ Ис . ]
32 : 1 , 2 ) . Абас , аизара аиҳабацәа рзы иҟоу абиблиатә ҭахрақәа ҳанрызхәыц , Иегова дышҳаиҷаҳауа ҳбеит .
10 , 11 . а ) Хәарҭас иаҳзааргозеи аизара аиҳабацәа рзы иҟоу аҭахрақәа ?
б ) Ишԥаҳалшо арҭ ажәеинраалақәа егьырҭ рыцхрааразы ҳхы иаҳархәар ?
Ишԥасылшо сзыԥхьаз сыԥсҭазаараҿы схы иасырхәар ?
Аамҭа-аамҭала аҭакԥхықәра зду аишьцәа арҭ аҭахрақәа ҿыц ирзааҭгылалароуп , рхы гәарҭарц , насгьы иԥсахтәу иазхәыцырц азы .
« Епископс [ « хылаԥшҩыс » , АдҾ ] аҟалара иазгәышьуа » аиашьа арҭ абиблиатә ҭахрақәа ҭиҵаароуп , насгьы иахьынӡалшо урҭ рыҽрықәыршәара иҽазишәалар ауп ( 1 Тим .
3 : 1 ) . Аиашазы арҭ абиблиатә жәеинраалақәа ақьырсианцәа зегьы иҭырҵаар бзиоуп , избанзар уа Иегова имаҵзуҩцәа зегь рҟынтә дыззыԥшу ануп .
Иаҳҳәап , ақьырсианцәа зегьы аԥара арҳара иҭышәынтәаланы иазнеилар ауп , насгьы асасдкылара аадырԥшлароуп ( 1 Тим . 6 : 9 , 10 ; Рим .
12 : 13 ) . Ҳара аԥсаса аҿырԥш бзиа рызҭо аизара аиҳабацәа ирҿаҳҵаауа рацәоуп .
Иара убас урҭ рыгәрахаҵара ҳаҿыԥшлар ҳалшоит ( 1 Пиотр 5 : 3 ; Аур .
13 : 7 ) . Ишԥасылшо арҭ ажәеинраалақәа егьырҭ рыцхрааразы схы иасырхәар ?
Ақьырсиантә хылаԥшыҩцәа рзы иҟоу абиблиатә ҭахрақәа аҵабырг ахь аинтерес аазырԥшуа , насгьы Абиблиа зҳарҵо ауаа ирыцхраар рылшоит . Дара еилыркаауеит Иегова ишаҳаҭцәоу аизара аиҳабацәа ақьырсиантә дунеи анапхгаҩцәа ишреиԥшым .
Иара убас арҭ аҭахрақәа ҿыц ҳанрыԥхьо , ҳаизара аиҳабацәа хамеигӡарала ирбо аџьабаа ҳазхәыцыр ҳалшоит .
Урҭ рмаҵзура азхәыцра ҳацхраауеит ҳара ҳзы « аџьабаа хьанҭа иаҵоу » рахь аџьшьара аарԥшра ( 1 Фес .
5 : 12 ) . Дара уи еиҳа гәахәарыла иҟарҵалоит , ҳара пату рықәаҳҵалар ( Аур . 13 : 17 ) .
12 , 13 . а ) Ишԥаҳалшо ҳара ҳхатә ҭҵаара аан инарҭбаау аинформациа аԥшаара ?
б ) Ишԥаҳацхраауеи инарҭбаау аинформациа иаразнак иузгәамҭо аурок хадақәа рыԥшаара ?
Иаажәга аҿырԥшы .
Аҭҵаара мҩаԥыжәгала : Шәхатә ҭҵаара анымҩаԥыжәго , абарҭ азҵаарақәа рҭак аԥшаара шәҽазышәшәа :
Изҩыда ари абиблиатә цыԥҵәаха ?
Иаба , насгьы ианбаҩыз иара ?
Иарбан хҭысқәоу ари абиблиатә шәҟәы анырыҩуаз имҩаԥысуаз ?
Абас еиԥш инарҭбаау аинформациа иаразнак иузгәамҭо аурок хадақәа рыԥшаара иҳацхраауеит .
Ҳарзааҭгылап Иезекииль ( Иезекииль ) 14 : 13 , 14 иану ажәақәа : « „ Дгьылк сара сҿаԥхьа ииашамкәа ахы мҩаԥганы гәнаҳак ҟанаҵазҭгьы , снапы иара ахь ирханы афатә злаиуа зегьы ықәызгон , амлакра насышьҭуан , уа иқәынхо ауааи , аԥстәқәеи , аԥсаатәқәеи нсырҵәон “ .
„ Уа абарҭ хҩык ауаа , Нои , Даниил , Иов , ыҟазҭгьы , урҭ риашара абзоурала рыԥсы еиқәдырхон “ , — иҳәоит Зегьирхаку Иҳақәиҭу Иегова » .
Аҭҵаара анымҩаԥаҳга ашьҭахь , иаҳбеит ари ацыԥҵәаха шҩыз 612 шықәса ҳ . ҟ . шыҟаз .
Уи аамҭазы Ноии Иови ԥсижьҭеи акыр ҵуан , аха Иегова урҭ зиашарала имаҵ шыруаз игәалашәон .
Аха Даниил иԥсы ҭан .
Иара уи аамҭазы 20 шықәса раҟара ихыҵуазар ҟаларын , аха Иегова иҳәеит уи Ноии Иови реиԥш азиашара ааирԥшуан ҳәа .
Иаҳнарҵозеи ари ҳара ?
Иегова имаҵзуҩцәа , аҿаргьы уахь иналаҵаны , иаадырԥшуа азиашара ибоит , насгьы ахә ҳаракны ишьоит ( Аԥсал . 148 : 12 — 14 [ 148 : 12 — 14 , АдҾ ] ) .
Ишԥарыцхраауеи аҿар дара рзы иҭыҵуа апубликациақәа , насгьы хәарҭас иаҳзааргозеи урҭ ҳара зегьы ?
( Шәахәаԥш астатиа алагамҭаҿы иаагоу асахьа . )
Ҳара иаҳбеит Анцәа Иажәа ахәҭақәа зегьы рыҭҵаара ахәарҭа шаҳзаанаго .
Убас еиԥш иҳамоу адоуҳатә фатәгьы ахәарҭа ҳзаанагоит .
Еилҳаргап ҿырԥштәқәак .
Аҿар рзы апубликациақәа .
Аҵыхәтәантәи ашықәсқәа ирылагӡаны аҿар рзы имаҷымкәа апубликациақәа ҭыжьын .
Публикациақәак ашкол аҿы изықәшәо ауадаҩрақәеи ахбыџра аамҭа иадҳәалоу ауадаҩрақәеи ишыриааилатәу ирызкуп .
Избан уи аинформациа ҳара зегь ҳзы изхәарҭоу ?
Уи ҳанаԥхьо , иқәыԥшу ақьырсианцәа иахьа изықәшәо ауадаҩрақәа еилаҳкаауеит , насгьы еиҳа еиӷьны ҳрыцхраар ҳалшоит .
Избан аҿар рзы иҭыжьу апубликациақәа иқәыԥшымгьы аԥхьалар зрыхәҭоу ?
Аҿар рзы иҭыҵуа апубликациақәа рҿы зыӡбахә ҳәоу ауадаҩрақәа дара рымацара ракәӡам иақәшәо .
Ҳара зегьы зыгәра ҳго ҳадгылалар ауп , ҳцәаныррақәа аанаҳкылалар ауп , адунеи ақәыӷәӷәара ҳаҿагылалар ауп , иара убас агәырҿыхагақәеи аҩызцәеи ҟәыӷарыла иалҳхлар ауп .
Абарҭ , насгьы егьырҭ атемақәа ахбыџқәа рзы иҭыҵуа апубликациақәа рҿы еилыргоуп .
Ирыхәҭоума ус анакәха иқәыԥшым абас еиԥш иҟоу апубликациақәа дара рзы акәӡам ҳәа ахәыцра ?
Ҳәарада , мап !
Урҭ апубликациақәа аҿар аԥхьара ргәаԥхартә ишҩугьы , ҳара зегьы ахәарҭа ҳзааргоит , избанзар абиблиатә принципқәа шьаҭас ирымоуп .
Хәарҭас ирылоузеи еиҭа аҿар рзы иҭыҵуа апубликациақәа ?
Ҳпубликациақәа аҿар рыуадаҩрақәа риааира мацара акәымкәа , доуҳала аизҳареи Иегова изааигәахареи ирыцхраауеит .
( Уаԥхьа Екклезиаст [ Экклезиаст ] 12 : 1 , 13 . )
Ари аҩыза аинформациа иқәыԥшымгьы ахәарҭа рзаанагоит .
Иаҳҳәап , апрель 2009 шықәсазы иҭыҵыз « Пробудитесь ! » , арубрика « Вопросы молодежи » аҿы ианын астатиа « Как сделать чтение Библии занимательным ? » .
Уа ихархәагоу алабжьарақәа ааган , насгьы иҟан иагәылаԥуҟар алшоз акарточка , уи Абиблиа иагәылоуҵар ауан .
Ихәарҭазма ари астатиа адуцәа рзы ?
« Абиблиа аԥхьара сара сзы еснагь уадаҩра дуун , — илҩит аҭаацәара иалоу анык . — Аха сара ари астатиаҿы иаагаз алабжьарақәеи акарточкеи схы иасырхәеит .
Уажәы Абиблиа гәахәарыла саԥхьоит » .
Лара илбоит абиблиатә шәҟәқәа шаҟа еиқәшәо , насгьы асахьа ԥшӡа шеиқәдыршәо .
Уи иацылҵоит : « Ахаангьы абас Абиблиа аԥхьара агәахәара сзаанамгацызт » .
17 , 18 .
Хәарҭас иаҳзааргозеи еиуеиԥшым ауаа рзы иҩу астатиақәа ?
Иаажәга аҿырԥшы .

Еиуеиԥшым ауаа рзы апубликациақәа . 2008 шықәса инаркны иҭыҵуа иалагеит « Ахьчаратә бааш » аҵаразы аҭыжьымҭа . Урҭ еиҳарак Иегова ишаҳаҭцәа рзоуп изҭыҵуа .
Ҳара урҭ рыԥхьара даара иаҳгәаԥхоит .
Иаҳҳәар ҳалшозеи еиуеиԥшым ауаа рзы иҭыҵуа апубликациақәа ирызкны ?
Хәарҭас ирылоузеи урҭ ҳара ҳзы ?
Шәхаҿы иаажәг абри аҩыза аҭагылазаашьа : шәара аизарахь аӡәы ааԥхьара ишәҭеит .
Абар ижәбоит уи Аҳратә зал ахь дшааз .
Ажәахә аан иҟалап иара шәизхәыцуазар .
Шәара иҭыԥ аҿы шәхы шәыргылоит , насгьы зегьы иара иблақәа рыла шәрыхәаԥшуеит уҳәар алшоит .
Убас , шәара уи ажәахә еиҳа аџьшьара аарԥшны ҿыцбарах ибаны шәазыӡырҩуеит .
Убасшәа ҟалар алшоит еиуеиԥшым ауаа рзы иҟоу астатиақәа ҳанрыԥхьо .
Иаҳҳәап , « Ахьчаратә бааш » аларҵәаразы аҭыжьымҭақәа рҿы Абиблиа иадҳәалоу атемақәа Иегова ишаҳаҭцәам ауаа еилыркаартә иҩуп .
Убас еиԥш рзуҳәар алшоит ҳофициалтә саит аҿы иҟоу астатиақәа .
Урҭ ҳанрыԥхьо , еилаҳкаахьоу аҵабыргқәа рзы ҳаџьшьара еиҳа еизҳарҳауеит .
Уи адагьы , ажәабжьҳәараҿы зыгәра ҳго еиҳа еиӷьны ауаа рзеиҭаҳәашьа ҳҵар ҳалшоит .
Убас ажурнал « Пробудитесь ! »
Анцәа дшыҟоу ала ҳагәрагара еиҳа иарӷәӷәоит , насгьы зыгәра ҳго адгылашьа ҳнарҵоит .
( Уаԥхьа 1 Пиотр 3 : 15 . )
Ишԥаҳалшо Иегова иҳаиҭо аҳамҭақәа рзы аџьшьара аарԥшра ?
Ишаҳбо еиԥш , Иегова ҳдоуҳатә ҭахрақәа дреиҷаҳауа , меигӡарахда адоуҳатә фатәы ҳаиҭоит ( Матф .
5 : 3 ) . Шәааи анаҩсгьы арҭ аҳамҭақәа инагӡаны ҳхы иаҳархәалап .
Уи ала ҳара ихәарҭоу ҳзырҵо ҳ-Анцәа иахь аџьшьара ааҳарԥшлоит ( Ис . [ Ис . ] 48 : 17 ) .
Абзац 14 .
Урҭ рахь иаҵанакуеит , иаҳҳәап , ашәҟәқәа « Ответы на твои вопросы » ( атом 1 , 2 ) , насгьы арубрика « Вопросы молодежи » аҟынтәи астатиақәа . Урҭ уажәы ҳофициалтә саит аҿы ауп иахьҭыҵуа .
© 2016 Watch Tower Bible and Tract Society of Pennsylvania
АЦӘАҾЫ :
Агәеилгара змоу аиаҳәшьа класск аҿы аҵара лыцызҵо ҳбуклет лхы иархәаны ажәабжь ралҳәоит .
Лара Вольта арегион аҿы иҟоу Хо ақалақь аҿы дынхоит
АЖӘАБЖЬҲӘАҨЦӘА
АБИБЛИА АҴАРАҚӘА
2014 ШЫҚӘСАЗЫ АХӘЫЛԤАЗ АҾЫ ИҞАН
Бесплатно .
Хәыда-ԥсада . Ари аҭыжьымҭа адунеизегьтәи абиблиатә рҵаратә ус иахәҭакуп , хатәгәаԥхарала иалаҵоу аԥарала иҟоуп , насгьы Иегова ишаҳаҭцәа имҩаԥыргоит .
Хатәгәаԥхарала аҭара ҟашәҵарц азы , ҳсаит шәҭал .
Даҽакала иарбамзар , Ауриатә Ҩырақәа рҟынтә ацитатақәа еиҭагоуп урысшәала иҭыжьу « Иԥшьоу Аҩыра — Адунеи ҿыц аиҭага » аҟынтә , Ақьырсиантә Бырзен Ҩырақәа аагоуп аԥсышәала иҭыжьу Ауасиаҭ Ҿыц аҟынтә , Аԥсаломқәа рҟынтә ацитатақәа аагоуп аԥсышәала иҭыжьу Аԥсалҭыр аҟынтә ( ириашоуп иҿыцу аҩышьаԥҟарақәа инарықәыршәаны ) .
Егьи аиҭага : АдҾ — ацитатақәа еиҭагоуп урысшәала иҭыжьу « Иԥшьоу Аҩыра — Адунеи ҿыц аиҭага » аҟынтә .
« Шәҽазышәк Анцәа игәаҳәара аилкаара » ( ЕФ . 5 : 17 ) .
АШӘАҚӘА : 69 , 57
Ишԥаҳныруеи ҳара , насгьы ишԥарныруеи егьырҭ иҳадаҳкыло аӡбарақәа ?
Ишԥаҳалшо зҵаарак аганахь ала Иегова дзыргәырӷьо аилкаара , Абиблиаҿы уи инадҳәаланы иалкаау ԥҟарак анымзаргьы ?
Ишԥаҳалшо Иегова ихәыцшьа еиҳа еиӷьны аилкаара ?
Иарбан Абиблиаҿы иану закәанқәоу еиқәышәыԥхьаӡар шәылшо , насгьы хәарҭас иаҳзаанагозеи урҭ ҳанрықәныҟәо ?
ИЕГОВА Абиблиа ала еилыкка иҟоу аԥҟарақәа ҳаиҭеит .
Иаҳҳәап , иара дрықәыӡбоит игәаԥхашәадоу аизыҟазаашьақәеи , аныхамҵахырхәареи , аӷьычреи , арыжәтә аҽаршьреи ( 1 Кор .
6 : 9 , 10 ) . Иара убас Анцәа Иԥа Иисус Христос ишьҭанеицәа имариам , аха аинтерес зҵоу адҵа риҭеит : « Шәцаны ажәларқәа зегьы рыҩнуҵҟа шәуазҳәала , Аби , Аԥеи , Аԥсы Цқьеи [ « аҵаҩцәа азыҟашәҵала , Аби , Аԥеи , иԥшьоу адоуҳаи » , АдҾ ] рыхьӡала ишәнаҭла , — Идшәырҵала , ишшәасҳәаз ала , аԥҟарақәа зегьы ирықәныҟәаларазы ; Сара шәарҭ ԥымкрада сшәыцҟоуп » ( Матф . 28 : 19 , 20 ) .
Ҳара Анцәа изакәанқәеи иԥҟарақәеи ҳрыхьчоит .
Урҭ рықәныҟәара ҳаналага , ахпатуқәҵара ҳауит , ҳгәабзиара еиӷьаҳтәит , ҳҭаацәарақәагьы еиҳа насыԥ роуит .
Аха зегь раасҭа ихадоу , Иегова иԥҟарақәа зиашарала ҳанрықәныҟәо , ажәабжьҳәарагьы уахь иналаҵаны , уи даҳзыразхоит , насгьы азылԥхарақәа ҳаиҭоит .
2 , 3 . а ) Избан Абиблиаҿы ҳаԥсҭазаараҿы ҳзықәшәо аҭагылазаашьақәа зегьы рганахь ала иалкаау аԥҟарақәа заным ?
б ) Иарбан зҵаарақәоу ари астатиаҿы еилҳарго ?
( Шәахәаԥш астатиа алагамҭаҿы иаагоу асахьа . )
Аха иҟоуп аҭагылазаашьақәа рацәаны Абиблиа иалкаау амҩақәҵара ахьҳнамҭо .
Иаҳҳәап , Абиблиаҿы ианӡам ақьырсианцәа рыҽшеиларҳәаша аганахь ала инарҭбаау аԥҟарақәа . Иаанамырԥшӡои уи Иегова иҟәыӷара ?
Аҽеилаҳәашьеи амаҭәа аӡахышьеи атәылақәа зегьы рҿы еиԥшым , уи адагьы урҭ ажәашықәсақәа рыҩныҵҟа еснагь рҽырыԥсахуеит .
Абиблиаҿы ақьырсианцәа рзы аҽеилаҳәашьеи ахцәыҟаҵашьеи зеиԥшразар акәу еиқәыԥхьаӡазҭгьы , ҳаамҭазы уи уажәшьҭа амода цахьазаарын .
Убас еиԥш Анцәа Иажәаҿы ианӡам ақьырсианцәа аусуреи , аҽыхәышәтәра аметодқәеи , агәырҿыхагақәеи аналырхуа изықәныҟәалар акәу аԥҟарақәа рацәаны .
Арҭ аҭагылазаашьақәа рҿы ақьырсианцәеи аҭаацәара ахадацәеи Анцәа азин риҭоит иҟарҵаша рхала ирыӡбарц .
Иаанагома уи Иегова иҳадаҳкыло аӡбарақәа хьаас имаӡам ҳәа ?
Зны-зынла иҳадаҳкыло аӡбарақәа ҳаԥсҭазаара ӷәӷәала ианырыр рылшоит .
Дырзыразхома жәҩантәи Ҳаб ҳаӡбарақәа зегьы , урҭ абиблиатә закәанқәа еиларымгозар ?
Ишԥеилкаатәу иарбан ӡбароу Иегова игәы иахәо , уи аганахь ала еилыкка иҟоу аԥҟарақәа ҳамамзар ?
4 , 5 .
Ишԥарылшо иҳадаҳкыло аӡбарақәа егьырҭи ҳареи иаҳнырыр ?
Аӡәы игәы иаанагозар ауеит иҳадаҳкыло аӡбарақәа зеиԥшроу аҵакы амаӡам ҳәа .
Аха Иегова игәы иахәо , иҟәыӷоу аӡбара ҳадаҳкыларц азы , Иажәа иану азакәанқәеи апринципқәеи ҳрызхәыцлароуп , насгьы ҳхы иаҳархәалароуп .
Иаҳҳәап , Иегова даҳзыразызарц азы , ашьа аганахь ала иҟоу аԥҟара ҳақәныҟәалароуп ( Аҟаз . [ Быт . ] 9 : 4 ; Аус .
15 : 28 , 29 ) . Анцәа иҳәара ҳацхраауеит иара изакәанқәеи ипринципқәеи ирықәшәо аӡбара адкылара .
Иҟоуп ҳдоуҳатә гәабзиара ианыруа ихадоу аӡбарақәа .
Ҳаӡбарақәа Иеговеи ҳареи ҳаиҩызара ицәгьаны ма ибзианы ирныруеит .
Иҟәыӷоу аӡбара Анцәеи ҳареи ҳаизыҟазаашьақәа арӷәӷәоит , иҟәыӷам — урҭ бжьнахуеит .
Иара убри адагьы иҟәыӷам аӡбара иахҟьаны егьырҭ доуҳала ааха роур , ргәы каҳар , ма ишьацәхныслар рылшоит , насгьы аизараҿы акзаара еиланагар ҟалоит .
Ааи , ҳаӡбарақәа зеиԥшроу аҵакы ӷәӷәа рымоуп .
( Урыԥхьа Римаа рахь 14 : 19 ; Галаҭаа рахь 6 : 7 . )
Ҳзызхәыцлар акәзеи , аӡбарақәа анҳадаҳкыло ?
Иҟаҳҵар акәзеи , ҭагылазаашьак аҿы иалкаау библиатә ԥҟарак ҳамамзар ?
Усҟан ҳара инҭырҳәыцааны зегь ҭаҳҵаароуп . Аӡбара анҳадаҳкыло иаҳгәаԥхо акәымкәа , Иегова ҳаӡбара дазыразхоу-дазыразымхоу ҳазхәыцыр ауп . Усҟан иара даҳзылԥхоит .
( Уаԥхьа Аԥсалом 36 : 5 [ 37 : 5 , АдҾ ] . )
Иҟаҳҵар акәзеи , ҳҭагылазаашьа ианаало иалкаау библиатә ԥҟарак ыҟамзар ?
Иҟалап шәара шәҵаауазар : « Иҳалшома ҭагылазаашьак иадҳәаланы Иегова игәаанагара аилкаара , уи аганахь ала Иажәаҿы иалкаау ԥҟарак ыҟамзар ? »
Ефесаа рахь 5 : 17 аҿы иануп : « Шәҽазышәк Анцәа игәаҳәара аилкаара » .
Аха ишԥеилкаатәу Анцәа игәаҳәара , Абиблиаҿы иалкаау ԥҟарак ыҟамзар ?
Уи азы ҳара Иегова ҳиҳәалар , насгьы иԥшьоу адоуҳа анапхгара ҳақәныҟәалар ауп .
Ицхраауази Иисус Иегова иара иҟынтә дыззыԥшыз аилкаара ?
Иаажәга аҿырԥштәы .
Шәааи еилҳаргап Иисус Иаб иара иҟынтә дыззыԥшыз аилкаара дшашьҭаз .
Абиблиаҿы иануп Иисус Анцәа даниҳәа ашьҭахь , џьашьахәыла ауаа ҩынтә акрышырҿеиҵаз ( Матф .
14 : 17 — 20 ; 15 : 34 — 37 ) .
Аха ацәҳәыраҿы Аҩсҭаа данԥишәоз , Иисус ахаҳәқәа ача рылхра мап ацәикит , уи амла дшакуазгьы .
( Уаԥхьа Матфеи 4 : 2 — 4 . )
Иисус Иаб ихәыцшьа ибзианы идыруан аҟынтә , еиликаауан ари аџьашьахәы аҟаҵара шихәҭам .
Иара идыруан Иаб ишиҭахымыз имаз амч ихатә ҭахрақәа рынагӡаразы ихы иаирхәаларц .
Ахаҳәқәа ача рылхра мап анацәик , Иисус иааирԥшит Иегова дышиқәгәыӷуаз , насгьы иара иҟынтә анапхгара дшазыԥшыз .
Иисус агәра ганы дыҟан Иаб иҭахрақәа дышреиҷаҳауа .
9 , 10 .
Иҳацхраауазеи иҟәыӷоу аӡбарақәа рыдкылара ?
Иаажәга аҿырԥштәы .
Иисус иҿыԥшра , насгьы иҟәыӷоу аӡбарақәа рыдкылара ҳҭахызар , ҳаргьы Иегова инапхгара ҳашьҭазароуп .
Ҳара Ажәамаанақәа ( Притчи ) 3 : 5 — 7 иану ажәақәа инарықәыршәаны ҳхы мҩаԥаҳгалароуп : « Уиқәгәыӷла Иегова гәыкала , уагьақәымгәыӷын ухатәы еилкаара .
Дугәалашәала умҩақәа зегь рҿы , иаргьы умҩақәа ириашоит .
Уара уҟәыӷаны ухы умыԥхьаӡан .
Иегова уицәшәала , ацәгьара уҽацәыхьчала » .
Абиблиа анҭаҳҵаауа , Иегова ихәыцшьа еилаҳкаауеит . Уи ҳацхраауеит иалкаау ҭагылазаашьак аҿы иара ҳара ҳҟынтә дыззыԥшу аилкаара .
Иегова ихәыцшьа еиӷьны еилаҳкаацыԥхьаӡа , инапхгара ақәныҟәара еиҳа иаҳҭаххоит ( Иез . [ Иез . ] 11 : 19 , 20 ) .
Еилҳаргап анаҩстәи аҿырԥштәы .
Иаҳҳәап , аҭаацәара иалоу ԥҳәыск адәқьанқәа рҿы дхәаахәҭуеит .
Лара еимаақәак даара илгәаԥхоит , аха урҭ рыхә цәгьоуп .
Лхы дазҵаауеит : « Иахиҳәаарызеи схаҵа , абас зыхә цәгьоу аимаақәа аасхәар ? »
Лхаҵа лааигәара дшыҟамгьы , ҭакс иҟаиҵо лдыруеит .
Еицынхоижьҭеи лара лхаҵа ибзианы деилылкаахьеит , насгьы иара рҭаацәаратә биуџьет дшазыҟоу лдыруеит .
Убас еиԥш Иегова ихәыцшьеи имҩақәеи ирызкны ҳдыррақәа хәыҷы-хәыҷла еизҳацыԥхьаӡа , жәҩантәи Ҳаб еиуеиԥшым аҭагылазаашьақәа рҿы ҳара ҳҟынтәи дыззыԥшу еиҳа еиӷьны еилаҳкаалоит .
Иарбан зҵаарақәоу ҳхы иаҳҭалар ҳалшо Абиблиа ҳанаԥхьо , насгьы ианҭаҳҵаауа ?
( Шәахәаԥш арамка « Абиблиа анҭышәҵаауа , шәхы шәазҵаала . . . » ) .
Иегова ихәыцшьа аилкааразы , иҵаулоу ахатә ҭҵаара мҩаԥгалатәуп .
Анцәа Иажәа ҳанаԥхьо , ма ианҭаҳҵаауа , ҳхы ҳазҵаалар бзиоуп : « Исеилнаркаазеи ари Иеговеи , иара имҩа иашақәеи ихәыцшьеи ирызкны ? »
Ҳара аԥсаломшәаҳәаҩ Давид игәазыҟашьа аҩыза ҳамазар ҳҭахуп : « Нцәа Ҳазшаз , умҩақәа сзаарт , исырҵа уара умҩақәа рықәныҟәашьа .
Уара уҵабырг ахь схы рха , иагьсырҵа ; избанзар Уара Унцәоуп сара сҿыхҩ ; ианакәзаалакгьы Уара суқәгәыӷуеит » ( Аԥсал .
24 : 4 , 5 [ 25 : 4 , 5 , АдҾ ] ) .
Абиблиатә цыԥҵәахақәа абарҭ азҵаарақәа шәхы иархәаны шәрызхәыцла : « Ишԥасылшо сзыԥхьаз схы иасырхәар ?
Иабасылшо уи ахархәара ?
Аҩны ?
Аусураҿы ?
Ашкол аҿы ?
Амаҵзураҿы ?
Уи аматериал ахәарҭа ахьҳзаанаго анеилаҳкаауа , ҳхы ишаҳархәаша ҳбар ҳалшоит .
Ишԥаҳацхраауеи еиуеиԥшым азҵаарақәа рганахь ала ҳпубликациақәеи ҳаизарақәеи Иегова ихәыцшьа еиҳа еиӷьны аилкаара ?
Иара убас ҳара Иегова ихәыцшьа еилаҳкаауеит , иорганизациа аҟынтәи иҳауа Абиблиа шьаҭас измоу амҩақәҵара ҳазҿлымҳазар .
Иаҳҳәап , « Индекс публикаций Сторожевой Башни » , насгьы « Путеводитель по публикациям Свидетелей Иеговы » ҳхатәы ӡбара ахьҳадаҳкылар акәу еиуеиԥшым аҭагылазаашьақәа Иегова дышрыхәаԥшуа аилкаара иҳацхраауеит .
Уи адагьы , ақьырсиантә еизарақәа рҭаареи урҭ рыҽрылархәреи ахәарҭа ду ҳзааргоит .
Уа иҳауа аинформациа азхәыцра Иегова еиуеиԥшым азҵаарақәа дышрыхәаԥшуа аилкаареи ихәыцшьа аҿыԥшреи иҳацхраауеит .
Доуҳала ҳчаларц азы Иегова иҳаиҭо зегьы ҳхы ианаҳархәо , аамҭа цацыԥхьаӡа иара имҩақәа еиҳа еиӷьны еилаҳкаалоит .
Уи Анцәа дыззылԥхо аӡбара адкылара иҳацхраауеит .
Иаажәга Иегова ихәыцшьа ҳаназхәыцуа , уи иҟәыӷоу аӡбарақәа рыдкылара ишҳацхраауа ҳзырбо аҿырԥштәы .
Еилҳаргап Иегова ихәыцшьа ҳаназхәыцуа , уи иҟәыӷоу аӡбарақәа рыдкылара ишҳацхраауа ҳзырбо аҿырԥштәы .
Иҟалап апионертә маҵзура шәалагар шәҭахызар .
Уи ахықәкы анагӡаразы , шәыԥсҭазаара хәыҷы-хәыҷла армариара шәалагоит .
Аха уеизгьы гәҭыхак шәымоуп : шәнасыԥхома шәара , еиҳа имаҷны аԥара арҳара шәалагар ?
Ҳәарада , Абиблиа ианӡам пионерс амаҵ ҳаулароуп ҳәа ; ҳара уеизгьы зиашарала Иегова имаҵ ҳаулар ҳалшоит .
Аха Иисус иажәақәа ҳақәдыргәыӷуеит Анцәа Иаҳра азы ахамеигӡара аазырԥшуа меигӡарахда азылԥхарақәа шроуа .
( Уаԥхьа Лука 18 : 29 , 30 . )
Уи адагьы , Абиблиа аҟынтәи ҳара еилаҳкаауеит хатәгәаԥхарала аҭара аныҟаҳҵо — Иегова данҳарҽхәо — уи дшаргәырӷьо . Уахь иаҵанакуеит ҳҭагылазаашьақәа иахьынӡаҳалдыршо гәырӷьарыла имаҵ аура ( Аԥсал . 118 : 108 [ 119 : 108 , АдҾ ] ; 2 Кор .
9 : 7 ) . Арҭ азхәыцрақәа ҳрызхәыцыр , насгьы Иегова ацхырааразы ҳиҳәар , ихәыцшьа еилаҳкаауеит .
Усҟан иҳалшоит ахәарҭа ҳзаазго , насгьы жәҩантәи Ҳаб дзыргәырӷьо аӡбара ҳадаҳкылар .
Ишԥаҳалшо ҽеилаҳәашьак Иегова игәаԥхоу-игәамԥхоу аилкаара ?
Даҽа ҿырԥштәык : иаҳҳәап , шәара аизараҿы аишьцәеи аиаҳәшьцәеи шьоукы зыргәамҵыр алшо аҽеилаҳәашьа шәгәаԥхозар ауеит .
Абиблиаҿы уи аҩыза аҽеилаҳәашьа мап ацәызкуа азакәан анӡам .
Иахиҳәаауазеи уи Иегова ?
Иаҳгәалаҳаршәап Анцәа идоуҳа зҵоу Павел илабжьара : « Аҳәса ракәзаргьы : иахәҭоуп иахмырҟьакәа , иаҩцацәамкәа рҽеиларҳәаларц — ҵыхәаԥҵәарада рыхцәқәа еиларҳәы-еиларҳәуа , хьыла , акыр иаԥсоу хаҳәла , маҭәала рҽырԥшӡауа акәымкәа , — Анцәа игәрахаҵара здызкылаз дарбан ԥҳәысзаалакь , аус бзиақәа , аус хирқәа дырҿызааит » ( 1 Тим . 2 : 9 , 10 ) .
Арҭ ажәақәа , ахацәагьы ирыҵанакуеит .
Иегова зҽизызкыз имаҵзуҩцәа раҳасабала , ҳара ҳхатә гәаԥхарақәа рымацара ракәымкәа , ҳҽеилаҳәашьеи ҳҭеиҭыԥши егьырҭ ишырныруа ҳазхәыцуеит .
Ахӡырымгареи абзиабареи ҳагәрахаҵара ҳацеиҩызшо аишьцәеи аиаҳәшьцәеи ргәаанагара азхәыцра ҳгәазҭанаҵоит , усҟан ҳара урҭ ҳаргәамҵлаӡом ( 1 Кор . 10 : 23 , 24 ; Флп . 3 : 17 ) .
Иԥшьоу Аҩыра иану апринципқәа еснагь иаҳгәалашәозар , Иегова ихәыцшьа аилкаара ҳалшоит , насгьы иҳадаҳкыло аӡбарақәа рыла дҳаргәырӷьалоит .
15 , 16 . а ) Дышԥазыҟоу Иегова игәаԥхашәадоу афантазиақәа ҳҽанраҳҭо ?
б ) Ишԥаҳалшо иалҳхуа агәырҿыхагақәа рганахь ала Иегова игәаанагара аилкаара ?
в ) Ишԥаҳадаҳкылалар акәу ихадоу аӡбарақәа ?
Абиблиаҿы иануп ауаа ацәгьара аныҟарҵо , насгьы « рыгәҭахәыцрақәа зегьы еснагь ацәгьара мацарахь » ианырхоу , Иегова игәы шинархьуа .
( Уаԥхьа Аҟазаара [ Бытие ] 6 : 5 , 6 . )
Ус анакәха , игәаԥхашәадоу афантазиақәа Иегова ицәымӷуп , избанзар урҭ Аҩыра зқәыӡбо , Анцәа ихәыцшьагьы иаҿагыло агәнаҳа ӷәӷәақәа рахь унаргоит .
Христос иҵаҩы Иаков иҩуан : « Жәҩан ахьтә уаҩы изылыԥхо аҟәыӷара , зегь раԥхьаӡагьы , ицқьоуп , изҩыдоуп , хӡырымгарала , ауаҩы ихӡыӡаарала , иххәыцрала , ибзиабарала иҭәуп , лаҵа-еилых дамам , лабз-ҩабзрагьы алам » ( Иак .
3 : 17 ) . Уи ҳгәаларшәо , ицқьам ахәыцрақәа ҳазцәырызго , насгьы иахәҭам аусқәа ҳдырҟаҵар зылшо агәырҿыхагақәа ҳҽырцәаҳахьчалоит .
Иегова ихәыцшьа ибзианы ианеилаҳкаауа , ҳара иаҳдыруазаалоит иарбан шәҟәқәоу изыԥхьалатәу , фильмқәоу изхәаԥшлатәу , иарбан хәмаррақәоу иалхлатәу .
Уи аганахь ала Иегова игәаанагара еилыкка Абиблиа иануп .
Еиуеиԥшым аҭагылазаашьақәа рҿы Иегова игәы имырхькәа аӡбара злаҳадаҳкылаша азнеишьақәа ыҟоуп .
Аха ихадоу аӡбарақәа анҳадаҳкыло , зны-зынла аизара аиҳабацәа , ма доуҳала ишәу ақьырсианцәа рҿы алабжьара ҳаԥшаалар бзиоуп ( Тит 2 : 3 — 5 ; Иак . 5 : 13 — 15 ) .
Ҳәарада , ииашахомызт егьырҭ ҳара ҳзы аӡбара рыдыркыларц рыҳәара .
Ақьырсианцәа ацәгьеи абзиеи реиҩдыраашьа рхаҭа ирҵалароуп ( Аур .
5 : 14 ) . Ҳара зегьы Анцәа идоуҳа зҵоу Павел иажәақәа инарықәыршәаны ҳхы мҩаԥаҳгалароуп : « Доусы иара иеидара хьанҭа даҵоуп » ( Гал .
6 : 5 ) . Иарбан зылԥхарақәоу иҳауа , Иегова дзыргәырӷьо аӡбарақәа ҳадаҳкылалар ?
Аӡбарақәа анҳадаҳкыло Иегова ихәыцшьа ҳазхәыцуазар , уи иареи ҳареи ҳаизааигәанатәуеит ( Иак .
4 : 8 ) . Усҟан ҳара иаҳбоит иара дшаҳзыразу , насгьы дшаҳзылԥхо . Уи ҳхаҵара арӷәӷәоит .
Шәааи анаҩсгьы абиблиатә закәанқәеи апринципқәеи ҳхы иаҳархәалап , избанзар урҭ Анцәа ихәыцшьа аилкаара иҳацхраауеит .
Ҳәарада , ҳара есымша Иегова изкны иҿыцу акы еилаҳкаалар ҳалшоит ( Иов 26 : 14 ) .
Аха уажәнатә аџьабаа ҳбозар , аҟәыӷареи , адырреи , агәеилых бзиеи ҳаур ҳалшоит . Арҭ аҟазшьақәа иҟәыӷоу аӡбарақәа рыдкылара иҳацхраауеит ( Ажәам . [ Прит . ] 2 : 1 — 5 ) .
Инаӡам ауаа рхәыцрақәеи рыпланқәеи рҽырыԥсахуеит .
Аха аԥсаломшәаҳәаҩ ишазгәеиҭаз еиԥш , « Нцәа Ҳазшаз иабжьгара акәзар , уи наунагӡоуп . Иара игәҭакқәа зегь биԥара-биԥарала инеимдо иааргоит » ( Аԥсал .
32 : 11 [ 33 : 11 , АдҾ ] ) . Ҳәарада , ҳхәыцшьақәеи ҳусқәеи иҟәыӷоу ҳ-Анцәа Иегова ихәыцшьа иақәшәозар , иреиӷьу аӡбарақәа ҳадаҳкылалар ҳалшоит !
Исеилнаркаазеи ари Иеговеи , иара имҩа иашақәеи , ихәыцшьеи ирызкны ? ( Аԥсал . 24 : 4 [ 25 : 4 , АдҾ ] ) .
Ишԥасылшо уи схы иасырхәар . . .
аҩны ?
аусураҿы ?
ашкол аҿы ?
амаҵзураҿы ?
« Еснагь шәҽышәыԥсахла , шәыхшыҩи шәдырреи рҿыцуа » ( РИМ . 12 : 2 ) .
АШӘАҚӘА : 61 , 52
Избан аӡы ҳҽанӡааҳхлак ашьҭахьгьы аҽыԥсахра зҳахәҭоу ?
Избан Анцәа ҳаԥсыҽрақәа рҿагыларазы иҳалшо зегь ҟаҳҵоит ҳәа дзазыԥшу ?
Ишԥаҳалшо Анцәа Иажәа анаҩсгьы ҳаԥсахлартә алшара аҳҭар ?
1 — 3 . а ) Иарбан ԥсыҽрақәоу ҳазҿагылоу аҽӡаахра ашьҭахьгьы ?
б ) Иарбан зҵаароу иҳазцәырҵыр алшо , ҳаԥсыҽрак аиааира ҳгәы ишаанагоз еиԥш акәымкәа еиҳа ицәгьахазар ?
( Шәахәаԥш астатиа алагамҭаҿы иаагоу асахьа . )
КЕВИН раԥхьаӡа акәны аҵабырг анеиликаа , зегь раасҭа ииҭаххаз Иегова изааигәахара ауп .
Аха уи аамҭазы иара акыр шықәса алашыҩкратә хәмаррақәа дрылахәын , аҭаҭын дахон , лассы-лассы арыжәтә иҽаиршьуан , анаркотикқәа идикылон .
Анцәа дизыразхарц азы , Кевин дызҿыз аусқәа аанижьыр акәын , избанзар Абиблиа ишаҳәо ала , урҭ Анцәа дрықәыӡбоит .
Иара Иегова диқәгәыӷуан аҟынтә уи илшеит , насгьы Анцәа Иажәа иамоу амч ицхрааит ( Аур . 4 : 12 ) .
Даҟәыҵма Кевин аӡы иҽанӡааих ашьҭахь аҽыԥсахра ?
Мап .
Иара ақьырсиан имазар акәу аҟазшьақәа анаҩсгьы еизирҳалар , насгьы еиӷьитәлар акәын ( Еф .
4 : 31 , 32 ) . Иаҳҳәап , иара игәеиҭеит зны-зынла игәыԥжәара аанкылара шицәыцәгьоу .
Кевин иҳәоит : « Сгәыԥжәара аанкылара еиҳа исцәыцәгьан , иҽеим ашьцыларақәа рааныжьра аасҭа ! »
Кевин гәык-ԥсык ала Анцәа диҳәон , Абиблиа инарҵауланы иҭиҵаауан . Уи абзоурала аҽыԥсахра илшеит .
Кевин иеиԥш , ҳара ҳҟынтәи аӡәырҩы аӡы рыҽӡаархаанӡа имаҷымкәа аҽыԥсахрақәа ҟарҵеит , абиблиатә нормақәа инарықәыршәаны анхаразы .
Аха аӡы ҳҽанӡааҳх ашьҭахьгьы , ҳара еилаҳкаауан Иеговеи Иисус Христоси еиҳа еиӷьны рҿыԥшразы анаҩсангьы аҽыԥсахрақәа шыҟаҵалатәу , урҭ уиаҟара улаԥш иҵамшәозаргьы ( Еф . 5 : 1 , 2 ; 1 Пиотр 2 : 21 ) .
Иҟалап шәара игәашәҭазар зегь акритика рзура шшәылоу , ауаа шәышрыцәшәо , уҳәан-сҳәан аҳәара цәгьа ишыжәымбо , ма иҽеим даҽа ҟазшьак шаашәырԥшуа .
Иҟалап иҽеим ҟазшьак аиааира шәгәы ишаанагоз еиԥш акәымкәа еиҳа ицәгьахазар .
Ус акәызҭгьы , шәхы шәазҵаауазар ауан : « Сара аҽыԥсахра дуқәа рыҟаҵара сылшеит , нас избан егьырҭ аԥсыҽрақәа риааира абас изысцәыцәгьоу ?
Иҟасҵар сылшозеи Абиблиа уаанӡа еиԥш сыԥсҭазаара ианырларц азы ? »
Избан ҳусқәа зегь рыла Иегова иргәырӷьара зҳалымшо ?
Ҳара Иегова деилаҳкааит , насгьы бзиа даҳбоит аҟынтә , гәык-ԥсык ала иргәырӷьара ҳҭахуп .
Аха уи егьа иаҳҭахызаргьы , ҳанамӡара иахҟьаны зны-зынла Анцәа игәамԥхо ҟаҳҵоит .
Ҳара апостол Павел ицәаныррақәа ицеиҩаҳшоит : « Сара абзиа аура-анагӡара сҭахуп , аха аҟаҵара сылшом » ( Рим . 7 : 18 ; Иак .
3 : 2 ) . Иарбан усқәоу аӡы ҳаҽӡааҳхаанӡа иаанҳажьыз , аха иарбан ԥсыҽрақәоу анаҩсгьы ҳазҿагылоу ?
Ҳара агәнаҳа мҩа аанҳажьит .
Ус ҟаҳамҵазҭгьы , ақьырсиантә еизара ҳахәҭакны ҳзыҟаломызт ( 1 Кор . 6 : 9 , 10 ) .
Аха уеизгьы ҳара ҳнаӡам ( Кәал .
3 : 9 , 10 ) . Убри аҟынтә иҟәыӷарахомызт аӡы ҳҽанӡааҳхлак ашьҭахьҵәҟьа , мамзаргьы акыр шықәса анцалак уаҳа агхақәа ҟаҳҵалаӡом , насгьы еснагь ииашоу агәазыҟашьа ҳамазаалоит ҳәа ахәыцра .
Ԥсыҽрақәак риааиразы ашықәсқәа аҭаххар ауеит .
6 , 7 . а ) Излаҳалшозеи , ҳара ҳшынаӡамгьы , Иегова иҩызахара ?
б ) Избан Иегова иҳанаижьларц иҳәара еснагь изҳалшо ?
Иаҳҭынхаз анамӡара Иегова иҩызахареи имаҵ ауреи иаҳԥырхагамхар ауп .
Шәазхәыц : Иегова ааԥхьара анҳаиҭаз , идыруан зны-зынла агхақәа шыҟаҳҵало ( Иоанн 6 : 44 ) .
Анцәа ибзианы ҳаидыруеит , насгьы ҳгәы иҭоу ибоит аҟынтә , иарбан ԥсыҽрақәоу еиҳа зҿагылара ҳцәыцәгьахо идыруан .
Иара еиликаауан зны-зынла агхақәа шыҟаҳҵало .
Аха уеизгьы ҳаиҩызцәахар иҭахын .
Абзиабара Анцәа игәазҭанаҵеит ҳҿихырц азы Иԥа иаашьҭра .
Ари ауаа рзы Анцәа иҟынтә хәы змам ҳамҭоуп ( Иоанн 3 : 16 ) .
Агха анҳахьуа , Христос иҿыхратә ԥсхҭынҵара шьаҭас иҟаҵаны Анцәа иҳанаижьырц ҳиҳәозар , агәра ганы ҳаҟазар ҳалшоит анаҩсгьы иареи ҳареи ҳаиҩызцәаны ҳшаанхо ( Рим . 7 : 24 , 25 ; 1 Иоанн 2 : 1 , 2 ) .
Ҳгәы иаанагома ҳара ҳацқьам , насгьы ҳагәнаҳақәоуп аҟынтә , аҿыхра ахәарҭа ҳзаанагар алшом ҳәа ?
Ҳәарада , мап !
Уи иаҿҳарԥшыр ҳалшоит ҳнапқәа аныҟьашьу ӡыла рыӡәӡәара мап шацәаҳамкуа .
Аҿыхра зыгәнаҳақәа ирыхьхәуа рзы иҟаҵоуп .
Христос иҿыхратә ԥсхҭынҵара абзоурала , ҳшынаӡамгьы Иегова ҳаиҩызахар ҳалшоит .
( Уаԥхьа 1 Тимофеи иахь 1 : 15 . )
Избан ҳаԥсыҽрақәа ҳамбошәа зыҟаҳамҵар акәу ?
Ҳәарада , ҳаԥсыҽрақәа ҳамбошәа ҟаҳҵом .
Иеговеи ҳареи ҳаиҩызара арӷәӷәаразы , Иԥеи иареи еиҳа еиӷьны ҳарҿыԥшлароуп , насгьы дара ишырҭаху ҳҟаларц ҳҽазаҳшәалар ауп ( Аԥсал .
15 : 1 — 5 , АдҾ ) . Иара убас ҳара ҳаԥсыҽрақәа ҳарҿагылоит , иахьынӡалшо ала урҭ рааныжьра ҳҽазаҳшәоит .
Убри аҟынтә ааигәа аӡы ҳаҽӡааҳхызаргьы , акыр шықәса Анцәа имаҵ ҳуазаргьы , ҳара зегьы ҳааҟәымҵӡакәа ҳҽаҳаԥсахлароуп ( 2 Кор .
13 : 11 , АдҾ ) . Иабантәиаадыруеи ҳааҟәымҵӡакәа уаҩ ҿыцны аҟалара шҳахәҭоу ?
Ҳҽаҳаԥсахларц , насгьы уаҩ ҿыцны ҳҟаларц азы , иахәҭоуп иааиԥмырҟьаӡакәа аџьабаа абара .
Павел ақьырсианцәа ирзиҩуан : « Шәхы-шәгәы иҭаргалахьан ԥасатәи , ажәытә уаҩ иԥсҭазаара-еилабаа ишаԥырҵтәыз , ацәеижь иарҵысуа агәнаҳарақәа шәышхырымхышаз , шәхәыцшьа , шәдунеидкылашьа рҿыцуа , гәрахаҵаралеи цқьаралеи Анцәа иеиԥшу ауаҩ ҿыц ицәеижь шәцәеижьха , уи иеилаҳәашьала шәҽеилашәҳәа » ( Еф .
4 : 22 — 24 ) . Абырзен текст аҿы ажәа « аҿыцхара » инымҵәаӡо апроцесс аанарԥшуеит .
Ус анакәха , ҳааҟәымҵӡакәа уаҩ ҿыцны ҳҟалалароуп .
Уи ҳгәы шьҭнахуеит , избанзар Иегова имаҵ ҳуеижьҭеи шаҟа шықәса ҵуазаалакгьы , ҳара ауаҩ ҿыц иаҳасабала ҳқьырсиантә ҟазшьақәа анаҩсгьы реизырҳареи реиӷьтәреи ҳалшоит .
Ааи , Абиблиа еснагь ҳаԥсҭазаара аԥсахлар ауп .
Иҟаҳҵалар ҳахәҭоузеи Анцәа Иажәа анаҩсгьы иаҳнырларц азы , насгьы иарбан зҵаарақәоу уи инадҳәаланы ицәырҵыр алшо ?
Анцәа Иажәа анаҩсгьы иаҳнырларц азы , аџьабаа рацәаны ибалатәуп .
Аха азҵаарақәа ҳазцәырҵыр ауеит : « Избан абас изымариам ?
Иегова даҳзылԥхозар , адоуҳатә қәҿиарақәа еиҳа ирласны иҟаҳҵар ҳахәҭаӡами ?
Илымшаӡои Иегова ҳаԥсыҽрақәа риааиреи аҟазшьа бзиақәа раарԥшреи ҳалшартә аҟаҵара , уи азы мыцхәы аџьабаа ҳамбакәа ? »
11 — 13 .
Избан Иегова ҳаԥсыҽрақәа рҿагыларазы иҳалшо зегь ҟаҳҵоит ҳәа дзазыԥшу ?
Жәҩантәыла , насгьы уа иҟоу зегьы ҳанрызхәыцуа , агәра ҳгоит Иегова илымшо акгьы шыҟам .
Иаҳҳәап , иара амра ишеит , уи даара амч ӷәӷәа амоуп . Ессекунд амра даараӡа ирацәаны аԥхарреи алашареи ахылҵуеит .
Адгьыл аҿы ауаҩы анхара алшара иоурц азы , уи иаанашьҭуа аенергиа маҷӡак ауп ииҭаху ( Аԥсал . 73 : 16 [ 74 : 16 , АдҾ ] ; Ис .
[ Ис . ] 40 : 26 ) . Иегова гәахәарыла имаҵзуҩцәа иаҭаху амч риҭоит , дара уи ианаргәаҟуа ( Ис . [ Ис . ]
40 : 29 ) . Ааи , Иегова илшон ҳаԥсыҽрақәа риааиреи иҽеим агәазыҳәарақәа мап рыцәкреи ҳзымариахарц амч ҳаҭара .
Аха изыҟаимҵозеи уи ?
Ҳара Иегова хәы змам аҳамҭа ҳаиҭеит — алхра ахақәиҭра .
Хатәгәаԥхарала ҳамч зегь азкны Анцәа игәаԥхара анынаҳагӡо , даараӡа бзиа дшаҳбо , насгьы иргәырӷьара шаҳҭаху ааҳарԥшуеит .
Иара убас уи ала Анцәа имчра ҳадгылоит .
Аҩсҭаа Иегова закәанла напхгара аҟаҵара азин шимоу гәрамгарҭас иҟаиҵеит .
Убри аҟынтә иқьиоу жәҩантәи Ҳаб даараӡа ахә ҳаракны ишьоит ари аимактә зҵаараҿы иган аанкыларазы аҽазышәарақәа анааҳарԥшуа , насгьы уи хатәгәаԥхарала ианыҟаҳҵо ( Иов [ Иов ] 2 : 3 — 5 ; Ажәам . [ Прит . ]
27 : 11 ) . Ҳаԥсыҽрақәа рҿагылара ҳҽаназаҳшәо , уи аҟаҵара мариамзаргьы , Иегова ҳизиашаны ҳаанхоит , насгьы инапхгара ацныҟәара шаҳҭаху ааҳарԥшуеит .
Убри азоуп аҟазшьа бзиақәа реизырҳаразы Иегова иааҳалшо зегь аҟаҵара ҳгәы зазҭеиҵо ( уаԥхьа 2 Пиотр 1 : 5 — 7 ; Кәал .
3 : 12 ) .
Иегова ҳхәыцрақәеи ҳцәаныррақәеи аконтроль рзуразы аџьабаа ҳбалоит ҳәа дазыԥшуп ( Рим .
8 : 5 ; 12 : 9 ) . Убас аныҟаҳҵо , агәырӷьара ҳауеит , насгьы Абиблиа ҳаԥсҭазаара анаҩсгьы ишаԥсахуа ҳбоит .
14 , 15 .
Иарбан ҽазышәарақәоу иааҳарԥшыр ҳахәҭоу , Анцәа игәаԥхо аҟазшьақәа реизырҳаразы ?
( Шәахәаԥш арамка « Абиблиеи анцәаиҳәареи урҭ рыԥсҭазаара аԥсахит » . )
Ишԥаҳалшо аҟазшьа бзиақәа реизырҳара , уи ала Иегова дыргәырӷьо ?
Иԥсахтәу ҳхала иаҳмыӡбакәа , Анцәа Иажәа иану ҳацныҟәозар ауп .
Римаа рахь 12 : 2 аҿы иануп : « Ари адунеи злаҟоу , ишьақәнаргылахьоу уи аҵас-қьабз рыла шәыҟамыз , урҭ шәырзымхьын , шәырмеилаҳан , еснагь шәҽышәыԥсахла , шәыхшыҩи шәдырреи рҿыцуа , гәыбылрала , разрала , здаҟам Анцәа игәаҳәарала шәыҽԥышәшәала , уи аилкаара шәашьҭаз » .
Иегова Иажәеи иԥшьоу адоуҳаи рыбзоурала игәаԥхара аилкаара , уи инақәыршәаны анхара , насгьы ҳаԥсҭазаара аԥсахра дҳацхраауеит .
Иегова иҭахрақәа ҳрықәшәаларц азы , есыҽны Иажәа ҳаԥхьалар , абиблиатә жәеинраалақәа ҳрызхәыцлар , насгьы иԥшьоу адоуҳа ҳаҳәалар ауп ( Лука 11 : 13 ; Гал .
5 : 22 , 23 ) . Анцәа иԥшьоу идоуҳа иаҳнаҭо анапхгара ҳанацныҟәо , насгьы Иажәаҿы иаҳзаатуа ихәыцшьа анҳауа , ҳажәақәеи ҳусқәеи еиҳа-еиҳа иара игәаԥхалоит .
Аха усҟангьы иҳамоу ԥсыҽрак ҳҽаҳамҭарц азы , ҳгәаҳҽанызар ауп ( Ажәам . [ Прит . ] 4 : 23 ) .
Ибзиоуп ҳаԥсыҽрақәа рҿагылара иҳацхраауа ажурналқәеи аброшиурақәеи рҟынтәи астатиақәа реизгареи абиблиатә жәеинраалақәа рыхҩылаареи , насгьы уи аматериал ҿыц аԥхьареи ( Шәахәаԥш абзац 15 . )
Есыҽны Абиблиа аԥхьара адагьы , ҳара ҳпубликациақәа рыла Анцәа Иажәа ҭаҳҵаалар ауп . Уи зеиԥшыҟам иҟазшьақәа реилкаареи иара иҿыԥшреи иҳацхраауеит .
Шьоукы иргәаԥхоит абиблиатә жәеинраалақәа рыхҩылаара , насгьы ажурналқәа « Сторожевая башня » , « Пробудитесь ! »
рҟынтәи астатиақәа реизгара . Дара аамҭа-аамҭала уи аматериал ҿыц иаԥхьоит . Уи ақьырсиантә ҟазшьақәа реизырҳареи рыԥсыҽрақәа рҿагылареи ирыцхраауеит .
Избан ҳгәы зкаҳмыжьлар акәу , доуҳала ирласны иаҳзымҳауазар ?
Иҟалап доуҳала ирласны ишәзымҳауашәа жәбозар .
Аха ишәхашәмыршҭын ақьырсиантә ҟазшьақәа иаразнак ала реизырҳара шалымшо .
Уи аамҭа зҭаху инымҵәаӡо процессуп .
Абиблиа ҳаԥсҭазаара анаҩсгьы иаԥсахларц ҳҭахызар , ачҳара ааҳарԥшлар ауп , насгьы аџьабаа ҳбалар ауп .
Раԥхьа Аҩыра иаҳәо инақәыршәаны анхара ҳцәыцәгьахар ауеит , убри аҟынтә зны-зынла уи ишаҳҭахым иҟаҳҵалар акәхоит .
Аха Иегова шаҟа ҳаиҿыԥшуа , насгьы ихәыцшьа ҳауа аҟара , ҳхәыцрақәеи ҳхымҩаԥгашьеи рыла иргәырӷьара ҳзымариахоит ( Аԥсал . 36 : 31 [ 37 : 31 , АдҾ ] ; Ажәам . [ Прит . ] 23 : 12 ; Гал .
5 : 16 , 17 ) . Иарбан ԥеиԥшу Иегова изиашоу имаҵзуҩцәа ирзыԥшу ?
Иегова изиашоу имаҵзуҩцәа ҳаԥхьаҟа анаӡара роуеит , насгьы наӡаӡа имаҵ аура раҭәашьахоит .
Усҟан Анцәа игәаԥхо аҟазшьақәа раарԥшразы ҳаԥсыҽрақәа рҿагылара аҭаххаӡом .
Анцәа иҿыԥшра ҳара агәырӷьара ҳзаанагалоит .
Уажәы , ҳшынаӡамгьы , Христос иҿыхратә ԥсхҭынҵара абзоурала бзиа ҳазбо Анцәа гәахәарыла имаҵ аура ҳалшоит .
Ари аҩыза алшара роуеит Анцәа Иажәа анаҩсгьы зыԥсҭазаара аԥсахра алзыршо зегьы .
18 , 19 .
Иабантәиаадыруеи Абиблиа ҳаԥсҭазаара аԥсахразы амч шамоу ?
Хыхь зыӡбахә ҳәаз Кевин игәыԥжәара ааникыларц азы даараӡа ихы аус адиулон .
Иара абиблиатә принципқәа дрызхәыцуан , насгьы дрықәныҟәон .
Иара убас уи аизара аиҳабацәа ирҭоз ацхыраареи алабжьарақәеи идикылон .
Шықәсқәак рыла Кевин имаҷымкәа ақәҿиарақәа ҟаиҵеит .
Ԥыҭрак ашьҭахь иара маҵзуратә цхырааҩыс дҟалеит , аҵыхәтәантәи 20 шықәса иара аизара еиҳабыс амаҵ иуеит .
Аха уи иахьагьы еиликаауеит уаанӡа имаз аԥсыҽрақәа дыриааиларц азы , анаҩсгьы агәҽанызаара шааирԥшлар акәу .
Кевин иҿырԥшы иаҳнарбоит Анцәа изиашоу ауаа анаҩсгьы рҽырыԥсахларц азы Абиблиа шрыцхраауа .
Шәааи Абиблиа ҳаԥсҭазаара анаҩсгьы иаԥсахлартә , насгьы Иегова изааигәахара иҳацхраалартә алшара аҳҭалап ( Аԥсал .
24 : 14 [ 25 : 14 , АдҾ ] ) . Иегова ҳҽазышәарақәа дшырзылԥхо анаҳбо , Абиблиа аԥсҭазаара аԥсахразы амч шамоу еиҳагьы агәра ҳгоит ( Аԥсал . 33 : 9 [ 34 : 8 , АдҾ ] ) .
Абзац 1 .
Ахьӡ ԥсахуп .
Уаанӡа Рассел игәрахаҵара ицеиҩызшоз акритика рзиуан , насгьы дара рҟынтә мыцхәы дазыԥшын .
Мариа-Викториа уҳәан-сҳәан аҳәара цәгьа илбомызт .
Линда илзымдыруаз ауаа ажәабжь рзеиҭаҳәара дацәшәон .
Аӡы зыҽӡаазххьоу арҭ ақьырсианцәа аҽыԥсахреи рыԥсыҽрақәа риааиреи рылшом ҳәа ргәы иаанагон .
Аха уеизгьы дара рынамӡара иаҿагылан , насгьы имаҷымкәа ақәҿиарақәа ҟарҵеит .
Ишԥарылшеи уи дара ?
Рассел : Сара гәык-ԥсык ала Иегова сиҳәон , насгьы есыҽны Абиблиа саԥхьон .
Уи даараӡа исыхәеит .
2 Пиотр 2 : 11 иану ажәақәеи аизара аиҳабацәа исырҭоз алабжьарақәеи даара иснырит .
Мариа-Викториа : Сара гәык-ԥсык ала Иегова сиҳәон сцәажәашьа ацклаԥшра дсыцхраарц азы .
Иара убас еилыскааит уҳәан-сҳәан аҳәара бзиа избо иааигәаны рыҿцәажәара аҽацәыхьчара шсыхәҭоу .
Аԥсалом 63 : 2 — 5 ( 64 : 1 — 4 , АдҾ ) иану санаԥхьоз , еилыскааит аӡәы сара сҟынтә Иегова дихьчарц азы диҳәаларц шысҭахым !
Сара избеит уҳәан-сҳәан рыларҵәара саҟәымҵызҭгьы , егьырҭ иҽеим аҿырԥшы шрысҭоз , насгьы Иегова ихьӡ шсырԥхашьоз .
Линда : Сара ҳбуклетқәа зҿлымҳарыла сеиҭарыԥхьеит , ауаа ирыдызгалаларц азы .
Еиуеиԥшым амаҵзура ахкқәа рыҽрылархәра бзиа избо ирҿысҵааз рацәоуп .
Иара убас сара анаҩсгьы Иегова сиқәгәыӷуеит , насгьы ацхырааразы сиҳәоит .
Ҳархивқәа Рҟынтә
АМШ бааԥсқәа рышьҭахь , ашәахьа , сентиабр 1 азы 1919 шықәса иааџьоушьартә амра ԥхон , иԥхарран .
Уи аҽны Сидар-Поинт ( аштат Огаио , Еиду Аштатқәа ) аконгресс ыҟан .
Ҽынла 2 500 - ҩык ахьакуаз аҭыԥ аҿы апрограмма раԥхьатәи ахәҭа аан иҟаз 1 000 - ҩык иреиҵан .
Аха ахәылбыҽха аӷбақәеи , амашьынақәеи , иҷыдоу адәыӷбақәеи рыла даҽа 2 000 - ҩык ауаа ааит .
Аҩашаҽны убриаҟара аишьцәеи аиаҳәшьцәеи еизеит , апрограмма егьи ахәҭа адәаҿы , аҵла дуқәа рымҵан имҩаԥгатәхеит .
Амра ашәахәақәа аҵла абӷьқәа ирылсны ахацәа иршәыз афракқәа аҳарџь анырҵон , аӡиа Ери аҟынтәи иҟәандаӡа иасуаз аԥша аҳәса ирхаз ахаҵақәа ирылагылаз аҵысхәкаламқәа еиланаршәшәон .
« Иажәхьоу ари адунеи аӷьал-пал , аилаҩеиласра ҳацәыхараны аԥсабара ашәаԥыџьаԥ ҳахьагәылакыз џьанаҭ ҳаҟоушәа ҳбон » , — игәалашәоит иашьак .
Аха аԥсабара аԥшӡара аасҭа , гәырӷьарала иҭәыз аишьцәеи аиаҳәшьцәеи рхаҿсахьақәа еиҳа илашон .
Аҭыԥантәи газеҭк аҿы ианын : « Уа еизаз ауаа даараӡа Анцәа дхарҵон , аха уи аамҭазгьы илахҿыхын , насгьы аԥсҭазаара иалагәырӷьон » .
Абиблиа аҭҵааҩцәа даара еигәырӷьон рыгәрахаҵара рыцеиҩызшоз рашьцәа рыҿцәажәара , избанзар аҵыхәтәантәи аамҭазы ирхыргаз рацәан : аибашьра аан ашьҭашәарыцарақәа , аизараҿы аилибамкаара ӷәӷәақәа , насгьы Бруклинтәи Вефиль аркра .
Уи адагьы , Аҳра иазку ажәабжь ахьрыладырҵәоз азы , имаҷымкәа ақьырсианцәа абахҭа иҭаркит .
Уи аус напхгара азызуаз ааҩык аишьцәа 20 шықәса рықәырҵеит * .
Згәы каҳаз , ишәаны иҟаз Абиблиа аҭҵааҩцәа шьоукы имариамыз урҭ ашықәсқәа рзы ажәабжьҳәара иаҟәыҵит .
Аха реиҳараҩык , аиҳабыра шырҿагылазгьы , ари аус анагӡаразы ирылшоз зегь аҟаҵара рҽазыршәон .
Абиблиа аҭҵааҩцәа рҿахәы рҿызхуаз усеилыргаҩык иҳәеит урҭ « Анцәа иажәа аҵыхәтәанынӡа рылаҳәара анаҩсгьы » ишазхиаз , уи ҟарымҵаларц азы инақәырӷәӷәаны агәҽанҵарақәа шроухьазгьы .
Ус еиԥш иҟаз ахҭысқәа рацәан .
Аԥышәарақәа аныҟаз ари апериод аан азиашара аазырԥшуаз Абиблиа аҭҵааҩцәа « Иҳақәиҭу инапхгара абара иашьҭан . . . Аб имҩақәиҵаларц азы еснагь иҳәон » .
Уажәы дара ҿыц рҽеидыркылеит , насгьы ара , Сидар-Поинт имҩаԥысуаз аконгресс иеигәырӷьон .
Иаҳәшьак илҳәон « ажәабжьҳәаратә ус акәырқәа ҿыц ишыркәыртәу » лгәы ишыҵхоз .
Дара зегь раасҭа ирҭахыз ҿыц амаҵ аура алагара акәын !
Амчыбжь зегьы аишьцәеи аиаҳәшьцәеи аконгресс апрограмма зныз абӷьыцқәеи , ааԥхьаратә қьаадқәеи , аконгресс ахьымҩаԥысуаз аҭыԥ иаакәыршаны иҟаз адыргақәеи ирныз англыз нбанқәа GA ( џьи еи ) иаанагоз еилаҳкаандаз ҳәа иҟан .
Ахәашаҽны Џьозеф Рутерфорд « Призыв к сотрудникам » захьӡыз ажәахә аниҳәоз , 6 000 - ҩык аӡырҩцәа амаӡа зҵаз арҭ анбанқәа рҵакы рзааиртит .
Урҭ ажурнал « Золотой век » ( англыз бызшәала The Golden Age ) ахьӡ адыргақәа ракәын . Уи амаҵзуразы иҿыцу мыруган * .
Аиашьа Рутерфорд доуҳала иалху рзы иҳәеит : « Аԥышәарақәа рыдагьы , дара ахаҵара аблақәа рыла Мессиа напхгара аниуло Ахьтәы шәышықәса рбоит . . .
Дара Ахьтәы шәышықәса шааиуа адунеи алаҳәара уалны , насгьы ҳаҭыр дуны ирыԥхьаӡоит .
Уи Анцәа ириҭаз адҵа иахәҭакуп » .
« Афактқәеи , агәыӷреи , агәрагареи ржурнал » « Золотой век » ажәабжьҳәаратә ус азнеишьа ҿыц хацнаркыр акәын — ҩнаҭацыԥхьаӡа ажәабжьҳәараан ауаа ажурнал анапаҵаҩра рыдгалара .
Еизаз ари акампаниа аҽалархәра зҭахыда ҳәа ианразҵаа , зегь рҭыԥқәа рҟынтәи игылеит .
« Иисус имҩала ацара иашьҭоу рымацара иаадырԥшуа агәацԥыҳәара аарԥшуа » , дара ашәа рҳәон : « Иаҳзаашьҭ улашареи уҵабырги , О Иҳақәиҭу » .
Аиашьа Џьаџь Норрис иҳәеит дара убриаҟара рыбжьы рдуны ашәа рҳәон , аҵлақәа ҵысуазшәа убаратәы иҟан ҳәа .
Уи апрограмма ахәҭа ашьҭахь аишьцәеи аиаҳәшьцәеи акыраамҭа агәаран иқәгылан , ажурнал ҿыц анапаҵаҩра зегь раԥхьа иахьӡарц азы .
Аӡәырҩы Меибел Филбрик лцәаныррақәа лыцеиҩыршон , лара илҳәеит : « Шаҟа ҳгәы архыҭ-хыҭзеи , ҿыц аус ду шҳауз анеилаҳкаа ! »
Агәацԥыҳәара аазырԥшуаз Абиблиа аҭҵааҩцәа 7 000 - ҩык раҟара ари аус анапалакра иазхиан .
Абӷьыц « Организационный метод » , насгьы аброшиура « Кому доверена работа » рҿы ианын ажәабжьҳәаратә ус напхгара азызуло ихадоу аусбарҭаҿы ҿыц еиҿкааз амаҵзуратә ҟәша шакәхо .
Арҭ амҩақәҵарақәа роурц азы , аизарақәа зегь рҿы амаҵзуратә комитет еиҿкаатәын , насгьы амаҵзуратә напхгаҩы далхтәын .
Иара убас ажәабжьҳәаразы атерриториа 150 — 200 ҩны зҵанакуаз аучастокқәа рыла еиҩшатәын .
Аԥшьаша ахәылбыҽха аишьцәа амаҵзуратә еиԥылара мҩаԥыргон , уа ажәабжьҳәараҿы изықәшәаз ахҭысқәа еиҭарҳәон , насгьы амаҵзура иазку аҳасабрба арҭон .
« Аҩныҟа ҳаныхынҳә , ҳара зегьы гәацԥыҳәарала ажурнал анапаҵаҩра ауаа ирыдаҳгало ҳалагеит » , — еиҭеиҳәоит Ҳерман Филбрик .
Ауаа зехьынџьара гәахәарыла ажәабжь бзиа иазыӡырҩуан .
« Имаҷымкәа агәаҟрақәа зхызгаз ауаа аибашьра ашьҭахь ираҳауаз ахьтәы шәышықәса аӡбахә мацарагьы рыгәқәа арԥхон » , — лҳәоит Биула Кови .
Артур Клаус иҩуан : « Аизараҿы зегьы даара иџьаршьеит , ажурнал анапаҵаҩра зҭаххаз ауаа шаҟа ирацәаҩыз анеилыркаа » .
Ажурнал « Золотой век » раԥхьатәи аномер анҭыҵ ашьҭахь , ҩымз рыҩныҵҟа 500 000 раҟара екземплиар рыларҵәан , знапы аҵазҩыз 50 000 - ҩык ыҟан .
Ииуль 1 , 1920 шықәсазы иҭыҵыз « Сторожевая башня » ианын « Евангелие о Царстве » захьӡыз астатиа .
Ԥыҭрак ашьҭахь Александр Макмиллан иҳәеит уи астатиаҿы « адунеизегьтәи ажәабжьҳәаратә ус раԥхьаӡа акәны иахьа ишымҩаԥысҵәҟьо еиԥш аӡбахә ҳәан » ҳәа .
Уи астатиа доуҳала иалхыз ақьырсианцәа зегьы « жәҩантәи аҳра шааигәоу атәы ажәабжь адунеи зегь аҿы рылаҳәара » иаанаԥхьон .
Иахьа ари аус заҭәашьоу Христос иашьцәеи агәацԥыҳәара аазырԥшуа миллионҩыла ажәабжьҳәаҩцәеи Мессиа ихьтәы шәышықәса анапхгара иазыԥшуа ажәабжь бзиа ауаа ирыларҳәоит .
Шәахәаԥш ашәҟәы « Свидетели Иеговы — возвещатели Царства Бога » , ахы 6 , « Время испытаний ( 1914 — 1918 ) » .
Ажурнал « Золотой век » 1937 шықәсазы « Утешение » ҳәа ахьӡҵан , 1946 шықәсазы « Пробудитесь ! » ахьӡырҵеит .
© 2016 Watch Tower Bible and Tract Society of Pennsylvania



Бесплатно .

Хәыда-ԥсада .
Ари аҭыжьымҭа адунеизегьтәи абиблиатә рҵаратә ус иахәҭакуп , хатәгәаԥхарала иалаҵоу аԥарала иҟоуп , насгьы Иегова ишаҳаҭцәа имҩаԥыргоит .
Даҽакала иарбамзар , Ауриатә Ҩырақәа рҟынтә ацитатақәа еиҭагоуп урысшәала иҭыжьу « Иԥшьоу Аҩыра — Адунеи ҿыц аиҭага » аҟынтә , Ақьырсиантә Бырзен Ҩырақәа аагоуп аԥсышәала иҭыжьу Ауасиаҭ Ҿыц аҟынтә , Аԥсаломқәа рҟынтә ацитатақәа аагоуп аԥсышәала иҭыжьу Аԥсалҭыр аҟынтә ( ириашоуп иҿыцу аҩышьаԥҟарақәа инарықәыршәаны ) .
Егьи аиҭага : АдҾ — ацитатақәа еиҭагоуп урысшәала иҭыжьу « Иԥшьоу Аҩыра — Адунеи ҿыц аиҭага » аҟынтә
АЦӘА АҞЫНТӘ ИААГОУ АТЕМА | ИҞОУЗЕИ АДОУҲАТӘ ДУНЕИ АҾЫ ?
Шәрызхәыцхьома шәара зныкыр адоуҳатә дунеи аҿы имҩаԥысуа ахҭысқәа , насгьы уаҟа инхо ?
Ари азҵаара зқьышықәсала ауаа ргәы иҵхоит .
Шьоукы ргәы иаанагоит уа иԥсхьоу рдоуҳақәа ыҟоуп , насгьы урҭ пату рықәҵалатәуп ҳәа .
Егьырҭ рхаҿы иааиуеит амаалықьцәа ахьынхо , насгьы ауаа бзиақәа анԥслак иахьақәшәо џьанаҭ гыларҭа , уи аҭыԥ ажәҩан ҳәа иашьҭоуп .
Иҟоуп адоуҳатә дунеи аҿы миллионла анцәахәқәа нхоит ҳәа зыԥхьаӡо .
Ирацәаҩуп адоуҳатә дунеи иазкны акгьы адырра ҳалшом , избанзар уаантәи аӡәгьы дмаац ҳәа зыԥхьаӡо .
Аха ус еиԥш иҟоу агәаанагарақәа иашам .
Иисус Христос адгьыл ахь даанӡа адоуҳатә дунеи , ажәҩан аҿы , дынхон .
Иара уи актәи ашәышықәсазы инхоз адинхаҵаратә напхгаҩцәа еилыкка иреиҳәеит : « Избан акәзар Сара ажәҩан ахьтә сзылбааз сгәаҳәара анагӡаразы акәӡам , Сара саазышьҭыз Саб игәаҳәара анагӡаразы ауп » .
Убри аҟынтә « Саб иҩнраҿы аҭыԥқәа рацәоуп » ҳәа Иисус ииҳәаз ажәақәа уҳәан-сҳәан акәӡам ( Иоанн 6 : 38 ; 14 : 2 ) .
Иисус Иаб — Иегова зыхьӡу Анцәа иоуп ( Аԥсалом 83 : 18 , АдҾ ) .
Иара « иҩны » ажәҩан аҿы иҟоуп .
Убри аҟынтә иумбо адоуҳатә дунеи аҿы иҟоу Анцәа Иеговеи Иисус Христоси раасҭа еиӷьны аӡәгьы изеиҭаҳәом .
Дара агәрахаҵара аазырԥшуаз ауаа ирырҭоз абарақәа рыбзоурала , ажәҩан аҿы иҟоу иазкны иаҳзаадыртыз рацәоуп .
Анаҩстәи астатиаҿы барақәак рыӡбахә ахьану абиблиатә жәеинраалақәа еилыргоуп .
Урҭ шәанрыԥхьо , ишәхашәмыршҭлан адоуҳатә дунеи аҿы ииашаҵәҟьаны акы напыла ишузымкуа , абарагьы шулымшо .
Убри аҟынтә Анцәа ауаа адоуҳатә дунеи аҿы иҟоу дирбарц азы , адоуҳатә шамҭақәа еилыркаауа атерминқәа рыла акәымкәа , ауаа еилыркаауа асахьақәа ихы иархәаны абарақәа риҭон .
Урҭ абарақәа рыбзоурала шәара адоуҳатә дунеи аҿы инхо еилышәкаар шәылшоит .
АЦӘА АҞЫНТӘ ИААГОУ АТЕМА | ИҞОУЗЕИ АДОУҲАТӘ ДУНЕИ АҾЫ ?
Абиблиаҿы адоуҳатә дунеи аҿы иҟоу аилкаара иҳацхраауа узыршанхо абарақәа ануп .
Шәааи урҭ зҿлымҳарала иҭаҳҵаап .
Абарақәа рҿы зыӡбахә ҳәоу зегьы ишыҟаҵәҟьоу еилкаатәым , аха уеизгьы урҭ адоуҳатә дунеи аҿы инхо зусҭцәоу , насгьы ҳара иаҳнырыр шрылшо аилкаара иҳацхраауеит .
« Ажәҩан аҟны мчра змоу ртәарҭа ҳарак гылоуп , дубарҭоуп Иқәтәоу ; Иқәтәаз ихы-иҿы лашон , еилаарцыруан , — исахьаԥсараха иҟоу ашәахәа лаша зхылҵуа абырлаш-хаҳә , убас зыхә дуу , акыр иаԥсоу ахаҳә цәхаԥшь шылашо , ишеилыԥхаауа аиԥш ; хыхь , ихаҿы , итәарҭа ҳарак иахыкны ԥштәы иаҵәала еилыԥхаауа ацәаҟәа ихакын » ( Аатра 4 : 2 , 3 ) .
« Иааикәыршаны илашон .
Ақәаршҩы анауа аҽны ажәҩан аҿы ацәаҟәа шылашо еиԥш , убас иҟан иааикәыршаны иҟаз алашара .
Уи Иегова ихьӡ-иԥша еиԥшыз ак акәын » ( Иезекииль [ Иезекииль ] 1 : 27 , 28 ) .
Апостол Иоанни аԥааимбар Иезекиильи ироуз арҭ абарақәа Зегьирхаку Анцәа Иегова иблахкыгоу иԥшӡара аадырԥшуеит .
Уи ауаа еилыркаауа асахьақәа рыла иҩуп : еилаарцыруа зыхә ҳараку ахаҳәқәеи , ацәаҟәеи , атәарҭа ҳараки рыла .
Урҭ иаҳдырбоит Иегова дахьыҟоу узыршанхо аԥшӡареи аҭынчреи шыҟоу .
Арҭ асахьақәа аԥсаломшәаҳәаҩ иажәақәа ирықәшәоит : « Ддуӡӡоуп , дуамоуп Нцәа Ҳазшаз , ҽхәаԥхьыӡ згымхауа , егьырҭ анцәақәа зегь реиҳа дыџьбароуп Иара .
Избанзар , ажәларқәа нцәақәас ирыԥхьаӡоу — ныхачаԥақәоуп , Нцәа Ҳазшаз иакәзар уи жәҩантәыла зегь ишеит .
Хьӡи-ԥшеи , ҳаракыреи Иара иоуп измоу , амчи , аԥшӡареи , ахазынареи Иара иԥшьаҭыԥ аҟноуп иахьыҟоу » ( Аԥсалом 95 : 4 — 6 [ 96 : 4 — 6 , АдҾ ] ) .
Иегова аҭыԥ ҳарак шааникылогьы , иара ҳиҳәаларц ҳааиԥхьоит , насгьы дшаҳзыӡырҩуа агәра ҳиргоит ( Аԥсалом 64 : 3 [ 65 : 2 , АдҾ ] ) .
Анцәа даара бзиа ҳаибоит , убри аҟынтә апостол Иоанн иҩит : « Анцәа — дыбзиабароуп » ( 1 Иоанн 4 : 8 ) .
« [ Иқьырсианыз ] Стефан иакәзар , ихы-игәы зегьы Аԥсы Цқьа идоуҳала иҭәын .
Уи дыԥшуан хыхь , ажәҩан ахь , уаҟа Анцәеи уи иарӷьараҿ игылаз Иисуси рдура , рыхирра ибарҭан . Иагьиҳәеит : абар , избоит жәҩангәашәԥхьара — дызбоит Анцәа иарӷьараҿ игылоу Ауаҩытәыҩса Иԥа » ( Аусқәа 7 : 55 , 56 ) .
Стефан ари абара иоуаанӡа маҷк шагыз иара дзацәажәоз ауаа — аиудеиатә диннапхгаҩцәа — Иисус дыршьит .
Ари абара Иисус иԥсы шҭаз аанарԥшит : иара иԥсы ҭаҵан , насгьы дырҳаракын .
Абар уи иазкны апостол Павел ииҩыз : « [ Иегова ] Уи аԥсцәа рахьтә дыргыланы , хыхь , ажәҩан аҿы , Иара иарӷьарахьтәи аганахьала даниваиртәоз аамҭазы , Уи имч-илшара адунеи аҿы мчрас иҟоу зегьы раҵкыс иӷәӷәоуп , хьӡи-ԥшеис иҟоу , маҵурас иҟоу зегьы иреиҳауп , иахьатәи аамҭазы мацара акәым — ҳаԥхьаҟагьы » ( Ефесаа рахь 1 : 20 , 21 ) .
Абиблиа иаҳнарбо Иисус аҭыԥ ду шааникыло мацара акәӡам , уи иара убас иҳаилнаркаауеит Иисус Иегова иеиԥш ауаа даара бзиа ишибо .
Иара адгьыл аҿы даныҟаз , ачымазаҩцәа ихәышәтәуан , аԥсцәагьы рыԥсы ҭеиҵон .
Иара иҿыхратә ԥсхҭынҵарала Анцәа иахь , насгьы ауаа рахь абзиабара ааирԥшит ( Ефесаа рахь 2 : 4 , 5 ) .
Уажәы Иисус Анцәа иарӷьараҿ дгылоуп , иаарласны иара имоу амчра ихы иаирхәоит Анцәа изыӡырҩуа ауаа азылԥхара дуқәа риҭарц азы .
« Сара [ аԥааимбар Даниил ] сыԥшуан атәарҭақәа ықәдыргылаанӡа , насгьы Амшқәа рыла Иажәу [ Иегова ] дааины дтәаанӡа .
[ . . . ]
Зқьы-зқьҩыла имаҵ руан , насгьы шә-миллионҩык иҿаԥхьа игылан » ( Даниил [ Даниил ] 7 : 9 , 10 ) .
Ари абараҿы Даниил аӡә иакәымкәа , амаалықьцәа рацәаҩны ибеит .
Шаҟа уаршанхозеи ари абара !
Амаалықьцәа — ари амч ӷәӷәеи ахшыҩ дуи змоу адоуҳатә шамҭақәа роуп .
Урҭ рыбжьара асерафимцәеи ахерувимцәеи ыҟоуп .
Абиблиаҿы амаалықьцәа рыӡбахә 300 - нтә раҟара иануп .
Амаалықьцәа уаанӡа адгьыл аҿы инхоз ауаа ракәӡам .
Анцәа ауаа ишаанӡа акыр шагыз амаалықьцәа ишеит .
Иара адгьыл анишоз амаалықьцәа уи иацклаԥшуан , насгьы « даараӡа игәырӷьон » ( Иов [ Иов ] 38 : 4 — 7 ) .
Анцәа изиашоу амаалықьцәа рмаҵзура иаҵанакуеит иахьа адгьыл аҿы имҩаԥысуа акрызҵазкуа аус ду — Анцәа Иаҳра иазку ажәабжь бзиа ауаа рылаҳәара — аҽалархәра ( Матфеи 24 : 14 ) .
Абар амаалықьцәа инарыгӡо аус иазкны апостол Иоанн иибаз : « Ус , абри ашьҭахь , дызбоит ажәҩан агәы иалаланы инеиуаз даҽа Маалықьк ; уи иман наӡаӡатәи Аевангелие , ауаатәыҩса зегьы — абшьҭрақәас , хылҵшьҭрақәас , бызшәақәас , жәларқәас иҟоу зегьы ирылеиҳәаларазы » ( Аатра 14 : 6 ) .
Иахьа амаалықьцәа ажәытәан еиԥш ауаа ирацәажәаӡом , аха дара гәык-ԥсык ала иҟоу ауаа рыԥшаараҿы Аҳра ажәабжьҳәаҩцәа ирыцхраауеит .
« Абри аамҭазы ажәҩан аҟны еибашьрахеит : ганкахьала аибашьра иалахәын Михаил [ Иисус Христос ] Имаалықьцәеи иареи , егьи аганахь — агәылшьаԥ , иара амаалықьцәа аваргыланы ; Аха урҭ уиаҟараҵәҟьа иӷәӷәамызт , убри аҟнытә ажәҩан аҿтәи аҭыԥ рцәыӡит .
Абасала , ари агәылшьап ду , ажәытә маҭ , аҵархан , уи , аџьныш , аҩысҭаа ҳәа изышьҭаз акәын ; адунеи зегьы зжьахьаз ари агәылшьап иацыз амаалықьцәеи иареи хыла адгьыл ахь иҭаҵан » ( Аатра 12 : 7 — 9 ) .
Ажәҩан аҿы аҭынчра еснагь иҟамызт .
Ауаатәыҩса рҭоурых алагамҭазы амчра иазгәышьуаз маалықьк Иегова диҿагылеит . Иара Аҩсҭаа иакәхеит .
Аҩсҭаа иаанагоит « аҿагылаҩ » .
Ԥыҭрак ашьҭахь ԥыҭҩык амаалықьцәагьы иара идгылеит , урҭ демонцәахеит .
Ицәгьоу арҭ адемонцәа гәымбылџьбарала Анцәа иҿагылоуп .
Дара ауаа реиҳараҩык бзиабарала Анцәа иҳаиҭо анапхгара иаҿагылартә аҟаҵара рылшеит .
Аҩсҭаа идемонцәеи иареи гәаԥхашәала даараӡа илаҟәуп , насгьы ӷәӷәала игәымбылџьбарақәоуп .
Урҭ ауаатәыҩса ираӷоуп , насгьы ауаа ргәаҟрақәа зыхҟьо дара роуп .
Зны Аҩсҭаа Анцәа изиашаз Иов ирахә зегьы , насгьы имаҵуҩцәа ишьит .
Анаҩс « аԥша ӷәӷәа » аирсит , уи Иов жәаҩык ихәыҷқәа ахьыҟаз аҩны арбгеит .
Дара зегь ԥсит .
Уи ашьҭахь Аҩсҭаа « Иов ихы инаркны ишьапы аҟынӡа ахьаа ӷәӷәа зцыз ашәрақәа илихит » ( Иов [ Иов ] 1 : 7 — 19 ; 2 : 7 ) .
Аха иаарласны Аҩсҭаа дықәгахоит .
Ицәгьоу ари амаалықь адгьыл ахь дылбаашьҭын , насгьы « идыруеит изынхаз аамҭа шмаҷу » ( Аатра 12 : 12 ) .
Аҩсҭаа иус ӡбоуп , уи , ҳәарада , жәабжь бзиоуп !
« Уара [ Иисус ] . . . еиуеиԥшым ахылҵшьҭрақәеи , абызшәақәеи , ажәларқәеи , амилаҭқәеи рҟынтә Анцәа изы ауаа ааухәеит , насгьы ҳ-Анцәа иаҳреи иԥшьаҩцәеи ракәны иҟауҵеит , урҭ адгьыл напхгара азырулоит » ( Аатра 5 : 9 , 10 , АдҾ ) .
Адгьыл аҿы инхоз , насгьы ажәҩан аҿы анхаразы зыԥсы ҭаҵаз Иисус имацара иакәӡам .
Абар иара азиашара аазырԥшуаз иапостолцәа иреиҳәаз : « Сцоит шәҭыԥқәа сырхиаразы . . . шәарҭгьы Сара сахьыҟоу шәыҟазаарацы » ( Иоанн 14 : 2 , 3 ) .
Ажәҩан ахь ицо иалкаау ахықәкы анагӡаразы ицоит .

Иисуси дареи жәҩантәи анапхгара , мамзаргьы Аҳра , иахәҭакхоит , уи иаарласны адгьыл зегь напхгара азнаулоит , насгьы ауаа рыԥсҭазаара еиӷьнатәуеит .
Узҿыԥшуа анцәаиҳәара ишаҳнарбо еиԥш , Иисус иҵаҩцәа убри Аҳра азы Анцәа иҳәаларц дирҵон : « Жәҩан иҟоу Ҳаб !
хьӡи-ԥшеи амазааит Уара ухьӡ ; Иааиааит Уара Уԥсҳара ; иҟалааит угәаԥхара , хыхь , ажәҩан аҿ аиԥш , ҵаҟа адгьыл аҿгьы » ( Матфеи 6 : 9 , 10 ) .
« Исаҳаит [ апостол Иоанн ] ажәҩан ахьтә абас аиԥш зҳәоз абжьы ӷәӷәа : ари ауаажәлар рыгәҭаны Анцәа иргылауа ԥшьаныҳәарҭоуп . . . [ . . . ]
Анцәа урҭ лаӷырӡ цырак иадамзаргьы ирҿыжжы иаанижьуам , ирыцқьоит ; шьҭа уаҳа изыҟалом аԥсра ; аҵәуара , аӷызы-ӷызра , аҵәаара , ахьаа-баа ҟалом , избан акәзар ԥаса иҟаз мҩасит » ( Аатра 21 : 3 , 4 ) .
Аԥааимбаражәатә ҵакы змаз ари абара Иисуси жәҩантәи аԥсҭазаарахь зыԥсы ҭаҵази рыла ишьақәгылоу Анцәа Иаҳра Аҩсҭаа инапхгара аҵыхәтәа аныԥнаҵәо , насгьы адгьыл зегь џьанаҭны ианыҟанаҵо аамҭа аанарԥшуеит .
Ауаатәыҩса агәаҟреи ахьааи рзаазгоз зегьы наӡаӡа иқәгахоит .
Аԥсрагьы уаҳа ахаан иҟалом .
Аха иаҳҳәар ҳалшозеи миллиардҩыла иԥсыз , аха ажәҩан аҿы анхаразы зыԥсы ҭаҵамыз ауаа рзы ?
Дара рыԥсы ҭаҵахоит џьанаҭ дгьыл аҿы наӡаӡа анхаразы ( Лука 23 : 43 ) .
Арҭ абарақәа агәра ҳдыргоит Анцәа Иегова , иԥа Иисус Христос , азиашара аазырԥшуа амаалықьцәа , иара убас адгьыл аҟынтәи иаахәаз ауаа даараӡа бзиа ҳшырбо , насгьы ҳаиҷаҳара ишашьҭоу .
Адоуҳатә дунеи аҿы инхо ирызкны еиҳаны еилышәкаарц азы Иегова ишаҳаҭцәа шәрыдҵаал , мамзаргьы урҭ рофициалтә саит шәаҭаа .
Миллионҩыла ауаа амцхаҵарақәа итҟәаны ирымоуп , насгьы ицәгьоу адоуҳақәа даара ирыцәшәоит .
Дара аҭәҳәақәеи , алаԥшшәҟәқәеи , аҳаскьын аиҵарԥхьқәеи рыла ҳхы ҳахьчоит ҳәа иаҿуп .
Аха шәара урҭ рхархәара шәыхәҭам .
Абар Абиблиа ҳзықәнаргәыӷуа : « Иегова адгьыл зегь илаԥш ахуп , гәык-ԥсык ала изыҟоу рыцхырааразы имч ааирԥшырц азы » ( 2 Ашықәсынҵа [ 2 Летопись ] 16 : 9 ) .
Иҵабыргу Анцәа Иегова игәра ҳгозар ҳихьчоит , избанзар Аҩсҭаа иаасҭа еиҳа дыӷәӷәоуп .
Иегова ихьчара шәоурц азы , игәы иахәо еилышәкаар , насгьы уи шәықәныҟәалар ауп .
Иаҳҳәап , актәи ашәышықәсазы Ефес инхоз ақьырсианцәа амагиа иазкыз рышәҟәқәа зегь ааидкыланы амца иалажьны ирблит ( Аусқәа 19 : 19 , 20 ) .
Убас еиԥш , шәара Анцәа ихьчара шәымазарц азы адемонцәа ирыдҳәалоу амаҭәарқәа , иаҳҳәап , амагиатә шәҟәқәа , алаԥшшәҟәқәа , анапы иахарҵо « узыхьчо » арахәыцқәа , уҳәа убас иҵегьы наҟ иқәыжәгароуп .
Абиблиаҿы иануп : « Шәгәы-шәыԥсы Анцәа имажәда , шәыҽишәҭ ; шәиҿагыл аҩысҭаа — усҟан уи дышәԥырҟьаны дцоит » ( Иаков 4 : 7 ) .
Шәара Анцәа шәыҽишәҭар , даҽакала иаҳҳәозар , шәизыӡырҩлар , насгьы иара имаҵ шәулар , агәра ганы шәыҟазар шәылшоит Аҩсҭаа идемонцәеи иареи ԥырхага шшәырымҭо .
ШӘЗЫҚӘШАҲАҬУЗЕИ ШӘАРА ?
Анцәа ауаа зегьы рыҳәарақәа рҭак ҟаиҵоит .
Анцәа иалкаау ауаа рыҳәарақәа рҭак ҟаиҵоит .
Анцәа аӡәгьы иҳәара аҭак ҟаиҵаӡом .
АБИБЛИА ИАҲӘО
« Нцәа Ҳазшаз . . . дырзааигәоуп аҵабыргаз иашьапкуа зегьы » ( Аԥсалом 144 : 18 [ 145 : 18 , АдҾ ] ) .
АБИБЛИА АҞЫНТӘ ЕИҬА ЕИЛАҲКААР ҲАЛШО
Анцәа иԥҟарақәа ирықәымныҟәо рыҳәарақәа дырзыӡырҩӡом ( Исаиа [ Исаия ] 1 : 15 ) .
Аха ус еиԥш иҟоу ауаа рыԥсҭазаашьа ԥсахны Анцәеи дареи реизыҟазаашьа еиӷьыртәыр рылшоит ( Исаиа [ Исаия ] 1 : 18 ) .
Анцәа ауаа рыҳәарақәа рҭак ҟаиҵарц азы , урҭ аҳәарақәа Абиблиа иану аҭахрақәа ирықәшәозар ауп ( 1 Иоанн 5 : 14 ) .
ШЬОУКЫ РГӘЫ ИААНАГОИТ ишьамхышгыланы , рхы лашьҭны , ма рнапқәа еиқәыԥсаны Анцәа иҳәалар ауп ҳәа .
Шәара шәгәы ишԥаанаго ?
АБИБЛИА ИАҲӘО
Анцәа ауаа рыҳәарақәа рҭак ҟаиҵон урҭ итәаны , игыланы , иқәианы , ма ишьамхышгыланы ианиҳәозгьы ( 1 Ашықәсынҵа [ 1 Летопись ] 17 : 16 ; 2 Ашықәсынҵа [ 2 Летопись ] 30 : 27 ; Ездра [ Ездра ] 10 : 1 ; Аусқәа 9 : 40 ) .
Иара иалкаау тәашьак , ма гылашьак ҳаманы ҳиҳәаларц иҭахӡам .
АБИБЛИА АҞЫНТӘ ЕИҬА ЕИЛАҲКААР ҲАЛШО
Анцәа ахынраалара аазырԥшуа дырзыӡырҩуеит ( Аԥсалом 137 : 6 [ 138 : 6 , АдҾ ] ) .
Анцәа ҳиҳәалар ҳалшоит иарбан бызшәазаалак алагьы , ҳабжьы ҭыганы , иара убас гәанылагьы ( 2 Ашықәсынҵа [ 2 Летопись ] 6 : 32 , 33 ; Неемиа [ Неемия ] 2 : 1 — 6 ) .
ШӘГӘЫ ИШԤААНАГО ?
Ажәҩан аҿы иҟоузеи ҳәа аӡә дшәазҵаазҭгьы , аҭак шԥаҟашәҵарыз ?
Ҳара уи иазкны Иисус Христос иҟынтәи еилаҳкаар ҳалшоит , избанзар иара иҳәеит : « Шәара ҵаҟатәқәа шәреиуоуп , Сара хыхьтәқәа » ( Иоанн 8 : 23 ) .
Ари аброшиура аҟынтәи шәара еилышәкаауеит Иисус Христос Иаби иареи ажәҩан иазкны иаҳзеиҭарҳәаз .
3 Иегова « гәҭыха-хьаас шәимоуп »
6 Иегова ҳзыԥсахуа Аҳаԥшьаҟаҵаҩ ду иоуп
11 Илшәыршома Аҳаԥшьаҟаҵаҩ ду шәыԥсахра ?
Аҟазара злоу аҳаԥшьаҟаҵаҩцәа даара аџьабаа рбоит , анышәаԥшь ирҭаху алырхырц азы .
Арҭ аҩ-статиак рҿы еилыргоуп Иегова « ҳзыԥсахуа Аҳаԥшьаҟаҵаҩ » иеиԥш ироль шынаигӡо , насгьы инапаҿы итатоу нышәаԥшьны ҳҟаларц азы иҟаҳҵалар ҳахәҭоу .
16 Аԥхьаҩцәа рызҵаарақәа
18 « Ҳ-Анцәа Иегова — Иегова заҵәык иоуп »
Иаанагозеи « ҳ-Анцәа Иегова — Иегова заҵәык иоуп » ?
Ишԥаныруеи уи ҳагәрахаҵара ҳацеиҩызшо ҳашьцәеи ҳаҳәшьцәеи иареи ҳшырзыҟоу ?
Иахьа адунеи аҿы еиуеиԥшым арасақәеи акультурақәеи ыҟоуп .
Убри аҟынтә Иегова ҳ-Анцәа иакәзарц азы , ҳара ҳҟынтә дыззыԥшу еилаҳкаауазар ауп .
23 Егьырҭ рыгхақәа шәзыхҟьашо хаҳәны иҟамлааит
Ҳара зегьы егьырҭ ргәы андҳархьуа ҟалалоит .
Иарбан библиатә ҿырԥштәқәоу ҳхы шымҩаԥаҳгаша аилкаара иҳацхраауа , егьырҭ ражәақәа ма русқәа ҳгәы анҳдырхьуа ?
28 Абриллиант аасҭа зыхә ҳараку аҟазшьа
32 Ишәгәалашәома шәара ?
ИЗБАН Иегова дышшәеиҷаҳауа агәра ганы шәыҟазар зшәылшо ?
Зегь раԥхьаӡа иргыланы уи ус шакәу Абиблиаҿы иануп .
1 Пиотр 5 : 7 аҿы иҳәоуп : « Шәыгәҭыхақәа , шәхьаақәа зегьы Иара изшәырха , Иара изышәк , избан акәзар Иара гәҭыха-хьаас шәимоуп » .
Агәра шәзыргозеи шәара арҭ ажәақәа шиашоу ?
Иегова аҿырԥш бзиа ҳаиҭоит ақьиареи агәыҳалалреи шаарԥшлатәу аганахь ала
Анцәа иссиру аҟазшьақәа илоуп . Иҟалап урҭ аҟазшьақәа шәҩыза гәакьа илазарц шәҭахызар .
Ауаа қьиаралеи гәыҳалалралеи ианеизыҟоу , лассы-лассы дара еиҩызцәахоит .
Иегова иқьиареи игәыҳалалреи есыҽны иаҳбоит .
Абар ҿырԥштәык : « Уи ацәгьара ҟазҵогьы , абзиара зуагьы — имра рхаирԥхоит , иқьиоугьы иқьиамгьы ақәа рзаируеит » ( Матф .
5 : 45 ) . Хәарҭас ирылоузеи амреи ақәеи ?
Урҭ хәарҭас иаҳзаарго рацәоуп , аха иара убас Анцәа амреи ақәеи рыцхыраарала афатә-ажәтә ҳагмырхакәа , ҳагәқәа гәырӷьарыла ирҭәуеит ( Аус .
14 : 17 ) . Ааи , Иегова адгьыл еиуеиԥшым афатә ҳнаҭаларц деиҷаҳауеит , афатә хаа агәахәара ду ҳзаанагоит !
Нас избан аӡәырҩы ауаа амлакра изаго ?
Избанзар ауаатәыҩсатә напхгаҩцәа ауаа рҭахрақәа реиҷаҳара аҭыԥан , аҭыԥ дуи амали ирышьҭоуп .
Иегова иаарласны аԥсыцәгьара ықәигоит , насгьы иахьатәи аполитикатә система Иԥа напхгара ззиуа жәҩантәи Аҳра ала иԥсахуеит .
Усҟан аӡәгьы амлакра дагалаӡом .
Аха уи аамҭа ааиаанӡа , Анцәа имаҵзуҩцәа зда ԥсыхәа ыҟам рымазарц деиҷаҳауеит ( Аԥсал . 36 : 25 [ 37 : 25 , АдҾ ] ) .
Иаанамырԥшӡои уи бзиа ҳшибо ?
Иегова аҿырԥш бзиа ҳаиҭоит егьырҭ рзы ҳаамҭа ҳшамеигӡалаша аганахь ала
Аиҩызцәа аамҭа аицхгара бзиа ирбоит .
Аҩыза бзиа иаашар хәлаанӡа уиацәажәалар улшоит .
Иара ҳагәҭыхақәеи ҳауадаҩрақәеи анизеиҭаҳҳәо , зҿлымҳарала даҳзыӡырҩуеит .
Иаҳҳәар ҳалшома убас Иегова изгьы ?
Хымԥада !
Иара ҳаҳәарақәа зҿлымҳарала дырзыӡырҩуеит .
Убри азоуп Абиблиаҿы изану : « Шәааҟәымҵӡакәа шәныҳәала » ( 1 Фес . 5 : 17 ) .
Иегова ҳаҳәарақәа рзыӡырҩразы аамҭа деигӡаӡом .
Иаҳгәалаҳаршәап Абиблиа иану ҿырԥштәык .
Иисус апостолцәа алихаанӡа , « аҵх зегьы убраҟа ихигеит , Анцәа диашьапкуа » ( Лука 6 : 12 ) .
Уи аҳәараҿы Иисус хаҭа-хаҭала иҵаҩцәа аӡәырҩы рыхьӡ иҳәозҭгьы , рҟазшьақәеи рыԥсыҽрақәеи дрызхәыцуазҭгьы , насгьы Иаб алхра аҟаҵара дицхраарц диҳәозҭгьы ҟаларын .
Ианаацәылаша , Иисус идыруан ари амаҵзуразы еиҳа ианаалоз шалихыз .
Иегова аҳәарақәа дырзыӡырҩуеит , иара игәаԥхоит гәык-ԥсыкала ҳаниҳәо ( Аԥсал .
64 : 3 [ 65 : 2 , АдҾ ] ) . Ауаҩы сааҭла дтәаны игәҭыхақәа изеиҭеиҳәозаргьы , Анцәа уи изыӡырҩра еснагь дазхиоуп .
Иегова аҿырԥш бзиа ҳаиҭоит анажьра ҳазхиазар шакәу аганахь ала
Аҩызцәа гәакьақәагьы анажьра анырцәыцәгьоу ыҟоуп .
Зны-зынла акыр шықәса еиҩызцәаз анажьра ахьырцәыцәгьоу аҟынтә , реиҩызара аҵыхәтәа ԥҵәоит .
Аха Иегова ус дыҟам .
Абиблиа згәы цқьоу ауаа зегьы ргәазҭанаҵоит Анцәа ианажьра иаҳәаларц , избанзар « иара гәшаҭарала иуанаижьуеит » ( Ис . [ Ис . ]
55 : 6 , 7 ) . Избан Анцәа ус зыҟаиҵо ?
Зеиԥшыҟам Анцәа ибзиабара анажьра игәазҭанаҵоит .
Иара ауаатәыҩса даараӡа бзиа ибоит , убри аҟынтә ауаа агәнаҳаи уи иахылҿиаауа алҵшәа бааԥси рҟынтә иҿихырц азы , Иԥа Иисус дааишьҭит ( Иоанн 3 : 16 ) .
Ииашаҵәҟьаны аҿыхра иаҳнаҭо еиҳа еиҳауп .
Христос иҿыхратә ԥсхҭынҵара абзоурала , Анцәа бзиа иибо зегьы гәыҭбаарыла иранаижьуеит .
Апостол Иоанн иҩуан : « Ҳазҵоу агәнаҳарақәа рыӡбахә аартны аргама ҳрылацәажәозар , усҟан Иара урҭ зегьы ҳанаижьуеит . . . избан акәзар Уи . . . диашаҵабыргуп » ( 1 Иоанн 1 : 9 ) .
Иегова анажьра дахьазхиоу абзоурала , ауаа иара иҩызцәахар рылшоит .
Ҳгәы иамыхәаӡои уи ҳара ?
Иегова аҿырԥш бзиа ҳаиҭоит ацхыраара аӡәы ианиҭаху , ишиаҳҭалаша аганахь ала
Аҩыза бзиа ауадаҩра анҳамоу ацхыраара ҳаҭара дазхиоуп .
Иҟаиҵома ус Иегова ?
Аҭак Аԥсалом 36 : 24 ( 37 : 24 , АдҾ ) аҿы иҳаԥшаауеит : « [ Анцәа имаҵзуҩы ] акаҳара далагаргь дкаҳауам , Нцәа Ҳазшаз уи инапы кны дааникылоит » .
Иегова имаҵзуҩцәа еиуеиԥшым азнеишьақәа рыла дрыцхраауеит .
Еилҳаргап Карибтәи амшын адгьылбжьаха Санта-Крус аҿы иҟалаз хҭыск .
Уа дынхон ӡӷабк . Лара абираҟ арҳаракра лҽахьалалмырхәуаз азы , класск аҿы аҵара лыцызҵоз лхыччон .
Иегова даниҳәа ашьҭахь , уи ус иаанылмыжьырц лыӡбеит . Лара акласс аҿаԥхьа дықәгылеит .
Абиблиатә ҭоурыхқәа зну ашәҟәы лхы иархәаны , аҵара лыцызҵоз ирзеиҭалҳәеит Седрахи , Мисахи , Авденагои рҿырԥшы шылнырыз .
Лара илҳәеит : « Иегова урҭ ауриацәа ихьчеит , избанзар дара абаҟа иамҵамхырхәаӡеит » .
Анаҩс уи ашәҟәы аҵара лыцызҵоз ирыдылгалеит , 11 - ҩык уи ашәҟәы ргеит .
Иқәыԥшу ҳаҳәшьа даараӡа деигәырӷьеит ас еиԥш имариам атема лхы иархәаны зыгәра лго аиҭаҳәара ахьлылшаз .
Лара агәра ганы дыҟоуп амчи аҟәыӷареи лызҭаз Иегова шиакәу .
Знымзар-зны Иегова дышшәеиҷаҳауа ала алак-ҩакра шәызцәырҵыр , шәрызхәыц Аԥсалом 33 : 18 — 20 ( 34 : 17 — 19 , АдҾ ) ; 54 : 23 ( 55 : 22 , АдҾ ) ; 144 : 18 , 19 ( 145 : 18 , 19 , АдҾ ) ирну ажәақәа .
Шәразҵаа акыр шықәса Анцәа имаҵ зуа шәыгәрахаҵара шәыцеиҩызшо шәашьцәеи шәаҳәшьцәеи Иегова дышреиҷаҳауаз , насгьы Анцәа ицхыраара анышәҭаху , шәгәы иҭоу зегьы изеиҭашәҳәала .
Иаарласны шәара ижәбоит Анцәа « гәҭыха-хьаас » шәышимоу .
« Иегова . . . уара ҳзыԥсахуа Аҳаԥшьаҟаҵаҩ уоуп , ҳара зегьы унаплыхқәа ҳауп » ( ИС . [ ИС . ] 64 : 8 ) .
АШӘАҚӘА : 89 , 26
. . Иегова ииԥсахло шалихуа аилкаара ?
. . Иегова имаҵзуҩцәа зиԥсахуа аилкаара ?
. . Иегова итатоу анышәаԥшь иеиԥшу шиԥсахуа аилкаара ?
Избан Иегова Аҳаԥшьаҟаҵаҩ ду иоуп ҳәа ҳҳәар зҳалшо ?
НОИАБР , 2010 шықәсазы Лондон иҟаз аукцион аҿы XVIII ашәышықәсазы иҟаҵаз китаитәи афарфор иалху аваза 70 - ҟа миллион доллар ақәырҵеит .
Ишаҳбо еиԥш , аҟаза бзиаҵәҟьа иаабац , зыхә мариоу анышәаԥшь хәы змам ашедевр алихыр илшоит .
Аха Аҳаԥшьаҟаҵаҩ ду Иегова аӡәымзар-аӡәгьы дузидкылом .
Афбатәи арҿиаратә мшазы Анцәа инаӡоу ауаҩы Адам « адгьылтә саба [ анышәаԥшь ] далихит » , насгьы Ашаҩы иааирԥшуа аҟазшьақәа раарԥшра алшара ииҭеит ( Аҟаз . [ Быт . ]
2 : 7 ) . Адгьыл иалхыз инаӡаз ари ауаҩы Анцәа иԥа ҳәа ииашаны ихьӡҵан ( Лука 3 : 38 ) .
2 , 3 .
Ишԥаҳалшо иахьхәыз израильаа ргәазыҟашьа аҿыԥшра ?
Аха Адам дызшаз диҿагылеит , убри аҟынтә Анцәа иԥа ҳәа уаҳа дыԥхьаӡаӡамызт .
Ус ишыҟазгьы , имаҷымкәа Адам ихылҵшьҭрақәа « арымӡааҩык ашаҳаҭцәа » ҳәа рыӡбахә ҳәоуп . Урҭ ашәышықәсақәа рыҩныҵҟа иреиҳаӡоу Анцәа имчра иадгылон ( Аур . 12 : 1 ) .
Хынрааларыла Анцәа иахь азыӡырҩра аарԥшуа , дара иаадырԥшит Абыс , насгьы изыԥсахуа Ҳаԥшьаҟаҵаҩыс ирҭаху Аҩсҭаа иакәымкәа , иара шиакәу ( Иоанн 8 : 44 ) .
Урҭ Анцәа имаҵзуҩцәа иаадырԥшуаз азиашара атәы ҳанаԥхьо , Исаиа 64 : 8 иану иахьхәыз израильаа ражәақәа ҳгәалашәоит : « Иегова , уара Ҳаб уоуп .
Ҳара ҳнышәаԥшьуп , уара ҳзыԥсахуа Аҳаԥшьаҟаҵаҩ уоуп , ҳара зегьы унаплыхқәа ҳауп » .
Иахьагьы Иегова доуҳалеи иаша-ҵабырглеи имҵахырхәо имаҵзуҩцәа израильаа ргәазыҟашьа иаҿыԥшуеит , ахынраалареи азыӡырҩреи аарԥшуа .
Дара рзы ҳаҭыр дууп Иегова Аб ҳәа иаҳәара , насгьы Аҳаԥшьаҟаҵаҩ ду изыӡырҩра .
Шәазхиоума шәара Анцәа инапаҿы итатоу нышәаԥшьны аҟазаара , иссиру маҭәарк шәылихырц азы ?
Ижәбома шәара шәыгәрахаҵара шәыцеиҩызшо аишьцәеи аиаҳәшьцәеи зегьы аус рыдулара дшаҿу ?
Иегова ҳзыԥсахуа Аҳаԥшьаҟаҵаҩ иеиԥш ҳизхәыцуа , шәааи х-зҵаарак еилҳаргап : ииԥсахло шалихуа , урҭ зиԥсахуа , насгьы ишиԥсахуа .
Ишԥалихуеи Иегова иара иахь ааԥхьара зиҭо ?
Иаажәга аҿырԥштәы .
Иегова аҭеиҭыԥш акәӡам дызхәаԥшуа , иара ауаҩы игәы иҭоу , ҩныҵҟала дзеиԥшроу , ибоит .
( Уаԥхьа 1 Самуил [ 1 Самуила ] 16 : 7б . )
Уи ус шакәу убарҭахеит Анцәа ақьырсиантә еизара анеиҿикаа .
Иегова Иԥеи иареи рахь ааԥхьара зиҭаз аӡәырҩы уи иаԥсамызшәа убар алшон ( Иоанн 6 : 44 ) .
Урҭ дреиуан Савл зыхьӡыз афарисеи , уи агәрахаҵара змаз ирџьон , иԥхарсуа иман ( 1 Тим .
1 : 13 ) . Аха агәқәа ҭызҵаауа Аҳаԥшьаҟаҵаҩ ду Савл акгьы злымҵуа нышәаԥшьны димԥхьаӡеит ( Ажәам . [ Прит . ]
17 : 3 ) . Анцәа ибон уи зыхә ҳараку амаҭәар илхра шалшо .
Савл « ажәларқәа , аԥсҳацәа , Аизраилаа рҵеицәа хьыӡла-ԥшала » ажәабжь рыларҵәара заҭәашьахоз , « ахархәаразы иалхыз маҭәарк » даҩызахар акәын ( Аус . 9 : 15 ) .
Иара убас « ҳаҭырла ахархәара зҭатәу » амаҭәарқәа ирыҵанакуан уаанӡа арыжәтә зҽазыршьуаз , иӷьычуаз , насгьы гәаԥхашәадарала зхы мҩаԥызгоз ауаа ( Рим . 9 : 21 ; 1 Кор . 6 : 9 — 11 ) .
Анцәа Иажәа аҟынтәи ииашоу адыррақәеи агәрахаҵареи еизырҳауа , дара Иегова иԥсахыртә алшара ирҭеит .
5 , 6 .
Ишԥаныԥшуеи ҳара ҳагәрагара Иегова ҳзыԥсахуа Аҳаԥшьаҟаҵаҩ шиакәу : а ) ажәабжь заҳҳәо ҳшырзыҟоу ?
б ) ҳагәрахаҵара ҳацеиҩызшо ҳашьцәеи ҳаҳәшьцәеи ҳшырзыҟоу ?
Иаҳнарҵозеи ари ҳара ?
Иегова ауаа ргәы иҭоу шибо , насгьы ааԥхьара зиҭо иара ииҭаху шракәу агәра ҳгозар , усҟан егьырҭ — ажәабжь заҳҳәо роума , ҳагәрахаҵара ҳацеиҩызшо роума — ҳрықәыӡбалаӡом .
Ҳахәаԥшып Маикл зыхьӡу ахаҵа иҿырԥштәы .
« Иегова ишаҳаҭцәа шааиз анызбоз , ашә асыркуан . Сара гәымбылџьбарала схы мҩаԥызгон .
Анаҩс ҭаацәарак срабадырит .
Урҭ рхымҩаԥгашьа бзиа уамашәа избеит .
Дара Иегова ишаҳаҭцәа шракәыз анеилыскаа , даара иџьасшьеит !
Рхымҩаԥгашьа сгәазҭанаҵеит Иегова ишаҳаҭцәа иатәамбакәа сызрызныҟәоз сазхәыцырц .
Иаарласны еилыскааит урҭ ирызкны издыруаз зынӡа ишмаҷыз , насгьы сгәаанагара шьаҭас иамаз уҳәан-сҳәан мацара шакәыз , афактқәа ракәымкәа » .
Аиаша аилкааразы , Маикл Абиблиа аҵара дақәшаҳаҭхеит .
Ԥыҭрак ашьҭахь иара аӡы иҽӡааихит , нас иаамҭа зегьы Анцәа имаҵ аура иазикит .
Иегова ҳзыԥсахуа Аҳаԥшьаҟаҵаҩ шиакәу агәра ҳгозар , уи ҳагәрахаҵара ҳацеиҩызшо аишьцәеи аиаҳәшьцәеи ҳшырзыҟоу ианыԥшуеит .
Ҳрыхәаԥшуама ҳара урҭ Иегова иеиԥш ?
Иара урҭ « инагӡаны иҟаҵоу амаҭәарқәа » реиԥш дрыхәаԥшӡом .
Урҭ рыԥсахра аҵыхәтәахьы имнеиӡац .
Иара ауаҩы ҩныҵҟала дзеиԥшроу ибоит , насгьы идыруеит иара ицхыраарала дзакәытә уаҩны дҟалар илшо .
Иегова ауаа рҿы ибзиоу ауп игәеиҭо , насгьы рынамӡара ихы азишьҭӡом , избанзар аамҭа анцалак уи ҟалаӡом ( Аԥсал .
129 : 3 [ 130 : 3 , АдҾ ] . Ҳара Анцәа ҳаиҿыԥшлоит , ауаа рҿы ибзиоу ҳбалар .
Ҳара Аҳаԥшьаҟаҵаҩ ду аус ицаҳуеит , егьырҭ ақьырсианцәа доуҳала аизҳара ҳрыцхраауазар ( 1 Фес . 5 : 14 , 15 ) .
Уи аҿы аизара аиҳабацәа , « ауаа ҳамҭақәа » , аҿырԥшы ҳдырбалар ауп ( Еф . 4 : 8 , 11 — 13 ) .
Избан ҳара Иегова имҩақәҵарақәа рыхә заҳшьо ?
Зны-зынла аӡәы иҳәо ҳаҳар ауеит : « Схаҭа ахшара соуаанӡа , сҭаацәа исырҭоз амҩақәҵарақәа аҵыхәтәанынӡа рыхә сшьаӡомызт » .
Аԥсҭазаараҿы аԥышәа ҳауцыԥхьаӡа , амҩақәҵареи ахьырхәреи ҳшырзыҟоу аҽаԥсахуеит , Иегова ихәаԥшышьа ҳауеит , насгьы урҭ абзиабара шырныԥшуа ҳбоит .
( Уаԥхьа Ауриацәа рахь 12 : 5 , 6 , 11 . )
Иегова аб ибзиабареи ачҳареи аарԥшуа ҳиԥсахуеит .
Иара иҭахуп аҟәыӷареи анасыԥи ҳамазарц , насгьы иаргьы бзиа даҳбаларц ( Ажәам . [ Прит . ]
23 : 15 ) . Иара ауаа ргәаҟра агәахәара изаанагаӡом , насгьы иахьымхәуа агәнаҳаҟаҵаҩцәа реиԥш ҳаԥсырц иҭахӡам ( Еф . 2 : 2 , 3 ) .
8 , 9 .
Ишԥаҳирҵо иахьа Иегова аҵара , насгьы иарбан ҵара дуу ҳаԥхьаҟа иҳауа ?
Иегова деилаҳкаанӡа ҳара иҽеимыз аҟазшьақәа ааҳарԥшуан , зны-зынла агыгшәыгқәа ҳреиԥшзаргьы ауан .
Аха Иегова аҽыԥсахра дҳацхрааит , уи абзоурала асарақәа ҳреиԥшхеит ҳҳәар ҳалшоит ( Ис . [ Ис . ] 11 : 6 — 8 ; Кәал .
3 : 9 , 10 ) . Иахьа ҳара Иегова еиҿикааз адоуҳатә џьанаҭ аҿы ҳанхоит .
Иҷыдоу ари атмосфераҿы Иегова ҳиԥсахуеит .
Ицқьам ари адунеи аҿы ҳшынхогьы , адоуҳатә џьанаҭ аҿы акгьы ҳацәшәаӡом .
Еиқәымшәаз аҭаацәарақәа рҿы изызҳаз , насгьы абзиабара згыз ауаа ари адоуҳатә џьанаҭ аҿы ииашаҵәҟьаны бзиа ишырбо рнырит ( Иоанн 13 : 35 ) .
Иара убас ҳара егьырҭ рахь абзиабара аарԥшышьа ҳҵеит .
Аха зегь раасҭа ихадоу , Иегова деилаҳкааит , насгьы есҽны абык иеиԥш иааирԥшуа ибзиабара ҳныруеит ( Иак .
4 : 8 ) . Адунеи ҿыц аҿы ҳара адоуҳатә џьанаҭ иаанаго азылԥхарақәа зегь ҳныруеит .
Усҟан адоуҳатә џьанаҭ аҟны мацара акәымкәа , Анцәа Иаҳра аҵаҟа џьанаҭҵәҟьаҿы ҳанхалоит .
Ари ашьақәыргылара аамҭазы Иегова адгьыл иқәынхало зегьы рыԥсахра анаҩсгьы даҿызаалоит .
Ҳхаҿгьы иаҳзаагом урҭ ироуа зеиԥшыҟам аҵара зеиԥшрахо ( Ис . [ Ис . ] 11 : 9 ) .
Уи адагьы , Анцәа ауаа рцәеижьи рыхшыҩи наӡаны иҟаиҵоит .
Ҳара иара иаҳирҵало зегьы ашьҭкаара ҳалшоит , насгьы зегь рыла игәаԥхара наҳагӡалоит .
Убри аҟынтә ҳазхиазааит Иегова анаҩсгьы изыӡырҩра .
Убасала ҳара иааҳарԥшуеит ишеилаҳкаауа Анцәа ҳзиԥсахуа .
Избанзар уи бзиа ҳаибоит ( Ажәам . [ Прит . ]
3 : 11 , 12 ) . Дышԥаиҿыԥшуаз Иисус Аҳаԥшьаҟаҵаҩ ду ачҳареи аҟазареи раарԥшраҿы ?
Аҳаԥшьаҟаҵаҩ бзиа иеиԥш , Иегова иарбан « нышәаԥшьу » аус здиуло ибоит , уи инақәыршәангьы аформа аиҭоит .
( Уаԥхьа Аԥсалом 102 : 10 — 14 [ 103 : 10 — 14 , АдҾ ] . )
Ааи , иара досу дышрызнеиша иԥшаауеит . Уи ҳаԥсыҽрақәеи , ҳҳәаақәеи , ҳдоуҳатә ҭагылазаашьеи дрызхәыцуеит .
Анцәа инаӡам ауаа дшырзыҟоу Иԥа ихымҩаԥгашьа иаҳнарбоит .
Иаҳгәалаҳаршәап Иисус иапостолцәа рыгхақәа дшырзыҟаз , еиҳарак рыбжьара иреиҳау , аԥхьа игылоу дарбану ҳәа аимак анрызцәырҵ .
Уи аимак аныҟаз шәара шәрылагылазҭгьы , урҭ ахацәа ататареи аҟәымшәышәреи рылан ҳәа шәызҳәарызма ?
Аха Иисус урҭ акгьы иаԥсам реиԥш дрыхәаԥшӡомызт .
Иара еиликаауан иааирԥшуаз ахынраалара , насгьы ачҳареи ақьиареи зныԥшуаз алабжьарақәа ирыбзоураны рҽырыԥсахыр шрылшоз ( Марк 9 : 33 — 37 ; 10 : 37 , 41 — 45 ; Лука 22 : 24 — 27 ) .
Иисус иԥсы анҭала , насгьы иҵаҩцәа иԥшьоу адоуҳа анроу ашьҭахь , апостолцәа аҭыԥ дуқәа раанкылара акәӡамызт изызхәыцуаз . Дара ирыдыз аус шынарыгӡаша ауп рхы ззырышьҭыз ( Аус .
5 : 42 ) . Ишԥааирԥши Давид итатоу анышәаԥшь дшеиԥшыз , насгьы ишԥаҳалшо иара иҿыԥшра ?
Иахьа Иегова имаҵзуҩцәа зегь раԥхьа иргыланы Абиблиеи , иԥшьоу адоуҳаи , аизарақәеи рыла ауп ишиԥсахуа .
Анцәа Иажәа анырра ҳнаҭоит ҳахшыҩ азышьҭны ҳанаԥхьо , ҳаназхәыцуа , насгьы ҳзыԥхьаз ақәныҟәаразы Иегова дҳацхраарц ҳаниҳәо .
Аҳ Давид иҩуан : « Уара усгәалашәоит уахынла сиарҭа санылоу , саныҷаԥшьо Уара сузхәыцуеит » ( Аԥсал .
62 : 7 [ 63 : 6 , АдҾ ] ) . Иара убас уи иҳәеит : « Дысныҳәоит Нцәа Ҳазшаз , исеилзыркааз зегьы ; уахынлагьы ҩныҵҟала аҵаҳәара сызҭо » ( Аԥсал . 15 : 7 [ 16 : 7 , АдҾ ] ) .
Ааи , Давид Иегова илабжьарақәа дрызхәыцуан , насгьы урҭ иҵаулоу ихәыцрақәеи ицәаныррақәеи рыԥсахларц алиршон .
Иара ус ҟаиҵон алабжьара адкылара анымариамызгьы ( 2 Сам . [ 2 Сам . ] 12 : 1 — 13 ) .
Давид ахынраалареи азыӡырҩреи рганахь ала аҿырԥш бзиа ҳаиҭеит .
Шәазхәыцуама шәара Анцәа Иажәа , шәхәыцрақәеи шәцәаныррақәеи аԥсахлартә алыршо ?
Ишәылшома уи аганахь ала шәҽеиӷьышәтәыр ?
( Аԥсал . 1 : 2 , 3 [ 1 : 2 , 3 , АдҾ ] ) .
12 , 13 .
Ҳашԥаиԥсахуеи Иегова иԥшьоу адоуҳаи аизарақәеи ихы иархәаны ?
Иԥшьоу адоуҳа еиуеиԥшым азнеишьақәа рыла ҳаԥсахуеит .
Иаҳҳәап , иара ҳацхраауеит Иисус иҿыԥшра , Анцәа идоуҳа иалҵшәоу аҟазшьақәа реизырҳарагьы уахь иналаҵаны ( Гал . 5 : 22 , 23 ) .
Урҭ ируакуп абзиабара .
Ҳара Анцәа бзиа даҳбоит , насгьы иаҳҭахуп ҳаизыӡырҩлар , ҳиԥсахлар , избанзар иԥҟарақәа рықәныҟәара уадаҩӡам .
Иԥшьоу Анцәа идоуҳа ицқьам ари адунеи анырреи уи агәазыҟашьеи рҿагыларазы амч ҳнаҭар алшоит ( Еф .
2 : 2 ) . Павел данқәыԥшыз аԥагьара злаз адиннапхгаҩцәа анырра ӷәӷәа ирҭон .
Аха иԥшьоу адоуҳа аҽыԥсахра ицхрааит .
Ԥыҭрак ашьҭахь иара иҩуан : « Сзырӷәӷәо ибзоурала сара зегь сылшоит » ( Флп . 4 : 13 , АдҾ ) .
Шәааи Павел ҳаиҿыԥшлап , насгьы Анцәа иԥшьоу адоуҳа ҳаиҭарц ҳиҳәалап .
Иегова ауаа ҟәымшәышәқәа гәык-ԥсык ала иҟарҵо рыҳәарақәа хымԥада иаҳауеит ( Аԥсал .
9 : 38 [ 10 : 17 , АдҾ ] ) . Иегова аизара аиҳабацәа ихы иархәаны ҳиԥсахуеит , аха ҳаргьы ҳхы аус адаҳулалароуп ( Шәрыхәаԥш абзацқәа 12 , 13 . )
Иара убас Иегова аизарақәеи аизара аиҳабацәеи ихы иархәаны , ҳара зегьы хаҭала ҳиԥсахуеит .
Аизара аиҳабацәа адоуҳатә уадаҩрақәа шҳамоу анырбо , иҳацхраарц рҽазыршәоит , аха рхатә ҟәыӷара иақәгәыӷӡом ( Гал .
6 : 1 ) . Урҭ Анцәа иҳәоит аҟәыӷареи аилкаареи риҭарц азы .
Анаҩс рыҳәарақәа инарықәыршәаны ҳҭагылазаашьақәа ирызхәыцуеит , насгьы Анцәа Иажәеи ҳпубликациақәеи ҭырҵаауеит .
Уи абзоурала иахәҭоу ацхыраара ҳаҭара рылшоит .
Аизара аиҳабацәа ақьиара аарԥшны алабжьара шәырҭар , иаҳҳәап , аҽеилаҳәашьа аганахь ала , ишәыдышәкылома уи Анцәа ибзиабара еиԥш ?
Усҟан шәара Иегова инапаҿы итатоу анышәаԥшь шәшаҩызоу , насгьы аҽыԥсахра шышәҭаху аашәырԥшуеит .
Аҳаԥшьаҟаҵаҩ ду Иегова « анышәаԥшь » аҿаԥхьа инагӡоу амчра шимоугьы , пату шԥақәиҵо иара иҳамоу алхра ахақәиҭра ?
Анцәа ҳшиԥсахуа анеилаҳкаауа , ҳагәрахаҵара ҳацеиҩызшо аишьцәеи аиаҳәшьцәеи рҿы аизыҟазаашьа бзиақәа рыхьчара ҳзымариахоит , насгьы ажабжь бзиа ззеиҭаҳҳәои Абиблиа зҳарҵои ииашаны ҳарзыҟазарц иҳацхраауеит .
Абиблиатә аамҭақәа раан аҳаԥшьаҟаҵаҩ анышәаԥшь иаразнак ак алхра далагомызт .
Иара уи ахаҳәқәеи егьырҭ амаҭәашьарқәеи рҟынтә ирыцқьар акәын .
Анцәа аҽыԥсахра иазхиоу рыԥсахра далагаанӡа , раԥхьа уи иазыҟаиҵоит .
Иара аӡәгьы уи мчыла идицалом .
Аха Анцәа ауаа ииашоу инормақәа рзааиртуеит , дара хатәгәаԥхарала рыԥсҭазаараҿы иахәҭоу аԥсахрақәа ҟарҵарц , насгьы иҿаԥхьа ицқьахарц азы .
15 , 16 .
Ишԥарылшо Абиблиа зҵо Иегова иԥсахларц шырҭарху аадырԥшыр ?
Иаажәга аҿырԥштәы .
Еилҳаргап Австралиа инхо Тесси лҿырԥштәы .
Абиблиа лзырҵоз аиаҳәшьа илҳәоит : « Тесси абиблиатә ҵабыргқәа реилкаара лцәыцәгьаӡамызт .
Аха лара доуҳала деизҳаӡомызт уҳәар алшоит , аизарақәагьы дырҭаауамызт .
Убри аҟынтә ари аҭагылазаашьа ибзианы сазхәыцны , зныкымкәа Анцәа саниҳәа ашьҭахь , Абиблиа лырҵара саҟәыҵырц сыӡбеит .
Усҟан иааџьоушьаша ак ҟалеит .
Иҵыхәтәантәихоит ҳәа сгәы иаанагоз Абиблиа аҵараҿы Тесси гәаартыла дсацәажәеит .
Лара дгәыҩбазшәа лхы лбон , избанзар алашыҩкратә хәмаррақәа лыҽрылалырхәуан . Уажәшьҭа лара уи ашьцылара аанлыжьырц лыӡбеит » .
Лҩызцәа шылхыччозгьы , иаарласны Тесси аизарақәа рҭаареи ақьырсиантә ҟазшьақәа раарԥшреи далагеит .
Уи аиаҳәшьа илҳәоит : « Ԥыҭрак ашьҭахь Тесси аӡы лыҽӡаалхит , анаҩс пионерс амаҵ аура далагеит , хҩык лыԥҳацәеи лыҷкәыни шыхәыҷқәазгьы » .
Ааи , Абиблиа зҵо Анцәа ддыргәырӷьаларц азы рыԥсҭазаара аԥсахра ианалаго , иара изааигәахоит , насгьы Анцәа урҭ « амаҭәар » ссирқәа рылхра далагоит .
а ) Избан Иегова шәахьиԥсахуа ахә зышәшьо ?
б ) Еилыргахозеи анаҩстәи астатиаҿы ?
Иахьагьы аҳаԥшьаҟаҵаҩцәа русумҭақәак аныҟарҵо , анышәаԥшь напыла иахәҭоу аформа арҭоит .
Убас еиԥш Аҳаԥшьаҟаҵаҩ ду ачҳара аарԥшны ҳара зегьы хаҭала ҳиԥсахуеит .
Иара алабжьара ҳаиҭоит , насгьы уи шҳадаҳкыло дахәаԥшуеит .
( Уаԥхьа Аԥсалом 31 : 8 [ 32 : 8 , АдҾ ] . )
Ижәбома Иегова хаҭала шәара шәахь аинтерес шааирԥшуа ?
Игәашәҭома аиҷаҳара аарԥшны Анцәа инапала шәшиԥсахуа ?
Ааи акәзар , ишәыцхраауазеи анаҩсгьы Иегова инапаҿы итатоу нышәаԥшьны аҟазаара ?
Иарбан ҟазшьақәоу иааныжьтәу , икьакьоу , иҩоу нышәаԥшьны шәҟамларц азы ?
Ишԥарылшо аҭаацәа Иегова аус ицуа рхәыҷқәа рааӡара , насгьы рыԥсахра ?
Арҭ азҵаарақәа анаҩстәи астатиаҿы еилыргахоит .
« Аҳаԥшьаҟаҵаҩ инап иаку анышәаԥшь шәаҩызоуп шәаргьы снапаҿы » ( ИЕР . [ ИЕР . ] 18 : 6 )
АШӘАҚӘА : 60 , 22
Избан Иегова илабжьара зҳадҳамкылар ҳалшо ?
Иарбан ҟазшьақәоу Аҳаԥшьаҟаҵаҩ ду инапаҿы итатоу нышәаԥшьны аҟазаара иҳацхраауа ?
Ишԥарылшо иқьырсиану аҭаацәа Иегова Аҳаԥшьаҟаҵаҩ ду шиакәу аадырԥшыр ?
1 , 2 .
Избан Анцәа Даниил « зыхә ҳараку ауаҩы » ҳәа дзиԥхьаӡоз , насгьы ишԥаҳалшо азыӡырҩра аарԥшраҿы уи аԥааимбар иҿыԥшра ?
АИУДЕИАА вавилонтәи атҟәара ианҭашәа , ирбеит уи ақалақь ныхала ишҭәыз , уа инхоз ауаагьы ицәгьоу адоуҳақәа итҟәаны ишрымаз .
Аха уеизгьы , Даниил хҩык иҩызцәеи иареи реиԥш иҟаз азиашара аазырԥшуаз аиудеиаа уа иҟаз аҭагылазаашьа рнырыртә алдыршомызт ( Дан . [ Дан . ] 1 : 6 , 8 , 12 ; 3 : 16 — 18 ) .
Урҭ ӷәӷәала иӡбаны ирыман Аҳаԥшьаҟаҵаҩ ду Иегова изиашаны ишаанхо .
Дара уи иагьрылшеит !
Даниил иԥсы ҭанаҵы Вавилон дынхон ҳҳәар ҳалшоит , аха Анцәа имаалықь уи « зыхә ҳараку ауаҩы » ҳәа изиҳәеит ( Дан . [ Дан . ] 10 : 11 , 19 ) .
Абиблиатә аамҭақәа раан аҳаԥшьаҟаҵаҩ анышәаԥшь аус адиулон , ииҭаху аформа аиҭарц азы .
Иахьа Иегова ииашоу имаҵзуҩцәа иазхарҵоит ажәларқәеи амилаҭқәеи закәанла рыԥсахра зылшо Иреиҳаӡоу Зегьирхаку иара заҵәык шиакәу .
( Уаԥхьа Иеремиа [ Иеремия ] 18 : 6 . )
Иара убас Анцәа ҳара зегьы хаҭала ҳаԥсахразы амчра имоуп .
Ус ишыҟоугьы , иара иҳамоу алхра ахақәиҭра пату ақәиҵоит , насгьы ҳхатәгәаԥхарала ҳаизыӡырҩларц иҭахуп .
Шәааи еилҳаргап Анцәа инапаҿы итатоу нышәаԥшьны аҟазаара шҳалшо .
Ҳарзааҭгылоит х-зҵаарак : 1 ) Избан Иегова илабжьара зҳадҳамкылар ҳалшо ?
2 ) Иарбан ҟазшьақәоу Аҳаԥшьаҟаҵаҩ ду инапаҿы итатоу нышәаԥшьны аҟазаара иҳацхраауа ?
3 ) Ишԥарылшо иқьырсиану аҭаацәа Анцәа изыӡырҩра , рхәыҷқәа анырааӡо ?
Избан ҳгәы џьбарахар залшо ?
Иаажәга аҿырԥштәы .
Ажәамаанақәа ( Притчи ) 4 : 23 рҿы иануп : « Зегь раасҭа ихьчалатәу рҟынтәи ихьчала угәы , избанзар уи аҟынтә ауп аԥсҭазаара ахыҵхырҭақәа » .
Изцәаҳахьчалар акәзеи ҳгәы ?
Иаҳҳәап , ҳгәы арџьбарар ауеит иахәҭам аԥагьара , агәнаҳа аҟаҵара ашьцылара , ма иԥсыҽу агәрахаҵара .
Уи иахҟьаны азымӡырҩра аарԥшра ҳалагар ҳалшоит ( Дан . [ Дан . ] 5 : 1 , 20 ; Аур . 3 : 13 , 18 , 19 ) .
Еилҳаргап иԥагьахаз аҳ Озиа иҿырԥштәы .
( Уаԥхьа 2 Ашықәсынҵа [ 2 Летопись ] 26 : 3 — 5 , 16 — 21 . )
Раԥхьа Озиа « Иегова иҿаԥхьа ииашаз ҟаиҵон » , насгьы « Иегова диԥшаауан » .
Аха « даныӷәӷәаха , игәы ԥагьахеит » , имаз амч Иегова иҟынтә шакәызгьы .
Иара аныҳәарҭаҿы афимиамгьы иблырц далагеит .
Уи аҟаҵара азин змаз Аарон ихылҵшьҭра иатәыз аԥшьаҩцәа рымацара ракәын .
Аԥшьаҩцәа Озиа дааныркыларц ианалага , иара даараӡа игәы ԥжәеит .
Иалҵшәахазеи уи ?
Иегова Озиа дахьирхәит , уи иԥсы ахьынӡаҭаз ацәеилабаара иман ( Ажәам . [ Прит . ] 16 : 18 ) .
4 , 5 .
Иҟалозеи аԥагьара аизҳара алҳаршар ?
Иаажәга аҿырԥштәы .
Агәҽанызаара ааҳмырԥшлар , ҳаргьы ҳԥагьахар алшоит .
Усҟан ҳазлаҟоу еиҳаны , иахырҟьаны ҳхы ҳбо ҳалагоит , Абиблиа шьаҭас измоу алабжьара мап ацәаҳкыргьы ауеит ( Рим . 12 : 3 ; Ажәам .
[ Прит . ] 29 : 1 ) . Еилҳаргап Џьим зыхьӡу аизара аиҳабы иҿырԥштәы .
Зны егьырҭ аизара аиҳабацәеи иареи аизара иадҳәалоу аусқәа ианрылацәажәоз , ргәаанагарақәа еиқәымшәеит .
Џьим игәалашәоит : « Сара аишьцәа ирасҳәеит абзиабара шаадмырԥшуа , нас сгыланы сцеит » .
Фымз рышьҭахь даҽа еизарак ахь диасит , аха уа аизара еиҳабыс амаҵ аура алшара имамызт .
Џьим иҳәоит : « Даара сгәы каҳаны сыҟан .
Сышиашаз агәра згон , убри аҟынтә аҵабырг аансыжьит » .
Жәашықәса рыҩныҵҟа Џьим аизарақәа дырҭааӡомызт .
Иара уажәы иҳәоит дышԥагьаз , насгьы иҟалаз зегьы Иегова ишихараиҵоз .
Ашықәсқәа рыҩныҵҟа аишьцәа иҭаауан , аха иара урҭ рыцхыраара мап ацәикуан .
Џьим иҿырԥштәы иаҳнарбоит ҳԥагьара иахҟьаны ҳхымҩаԥгашьа иашоуп ҳәа ахәыцра ҳалагар шҳалшо , насгьы икьакьоу анышәаԥшь ҳаҩызахар шауа ( Иер . [ Иер . ] 17 : 9 ) .
« Сара сааҟәымҵӡакәа егьырҭ шаҟа ииашам сазхәыцуан » , — еиҭеиҳәоит Џьим .
Шәгәы шәдырхьхьоума зныкыр шәыгәрахаҵара шәыцеиҩызшо ражәақәа ма русқәа ?
Мамзаргьы ишәцәыӡхьоума аизараҿы аҭакԥхықәра ?
Ааи акәзар , шәышԥазнеи уи шәара ?
Ишәԥырхагазма шәԥагьара ?
Мамзаргьы еиҳарак шәзызхәыцуаз шәгәы нзырхази шәареи шәыбжьара аҭынчра шыхьчатәу , насгьы Иегова шәизиашаны шәшаанхаша акәзу ?
( Урыԥхьа Аԥсалом 118 : 165 [ 119 : 165 , АдҾ ] ; Ефесаа рахь 3 : 13 . )
Иҟалар алшозеи , агәнаҳа аҟаҵара шьцыларас ишьҭаҳхзар ?
Иара убас ауаҩы Иегова илабжьара идимкылар ауеит , агәнаҳа аҟаҵара шьцыларас ишьҭихзар , ма ҩ-ԥсҭазаашьак мҩаԥигозар .
Знык ииашамкәа ахымҩаԥгара даналагалак , еиҳа-еиҳа агәнаҳа иҽаиҭоит .
Иашьак иҳәеит ииашамыз ихымҩаԥгашьа уаҳа игәы ишыҵымхоз ( Еккл . [ Эккл . ] 8 : 11 ) .
Апорнографиа ахәаԥшра шьцыларас ишьҭызхыз даҽа иашьак ԥыҭрак ашьҭахь иҳәеит : « Сара еилыскааит аизара аиҳабацәа рахь даараӡа агәынамӡара аарԥшра сшалагаз » .
Ари ашьцылара бааԥс Иеговеи иареи реизыҟазаашьақәа бжьнахит .
Аҵыхәтәаны агәнаҳа анеилкааха , уи аиашьа ацхыраара ирҭеит .
Ҳәарада , ҳара зегьы ҳнаӡам .
Ус ишыҟоугьы , акритика аҟаҵара шҳалоу ҳбозар , ма Анцәа ианажьреи ацхыраареи рыԥшаара аҭыԥан иҽеим ҳхымҩаԥгашьа иашоуп ҳәа ҳхәыцуазар , иҟалап уи ҳгәы аџьбарахара ишаҿу аанарԥшуазар .
7 , 8 . а ) Ишԥаџьбарахеи ажәытәан инхоз израильаа ргәы , рыгәрахаҵара ахьԥсыҽыз иахҟьаны ?
б ) Иаҳнарҵозеи уи ҳара ?
Иара убас ҳгәы џьбарахар алшоит , ҳагәрахаҵара ԥсыҽзар .
Уи ус шакәу ҳнарбоит Иегова мысратәи атҟәара аҟынтәи зхы иақәиҭитәыз израильаа рҿырԥштәы .
Урҭ Анцәа иҟаиҵоз узыршанхоз аџьашьахәқәа рыблала ирбон .
Аха израильаа Изқәыргәыӷыз адгьыл ианазааигәаха , рыгәрахаҵара ԥсыҽхеит .
Иегова иқәгәыӷра аҭыԥан , ашәара рҽарҭеит , насгьы Моисеи иахь агәынамӡара аарԥшра иалагеит .
Дара тәцәас иахьыҟаз Мысраҟа ахынҳәрагьы рҭаххеит !
Шәхаҿы иажәг Иегова уи шаҟа игәы инархьыз !
Иара иҳәеит : « Шаҟааамҭа патуқәҵарада исызныҟәалозеи сара ари ажәлар ? » ( Ахыԥхь . [ Чис . ] 14 : 1 — 4 , 11 ; Аԥсал . 77 : 40 , 41 [ 78 : 40 , 41 , АдҾ ] ) .
Агәрахаҵара ахьрыцәмаҷыз , насгьы ргәы ахьыџьбарахаз иахҟьаны , уи абиԥара ацәҳәыраҿы иԥсит .
Иахьа , ҳара адунеи ҿыц ҳаназааигәоу , ҳагәрахаҵара аԥышәарақәа ирықәшәоит .
Убри аҟынтә ҳагәрахаҵара ӷәӷәоу-иӷәӷәаму агәаҭара ҳахәҭоуп .
Иаҳҳәап , Матфеи 6 : 33 иану Иисус иажәақәа ҳшырзыҟоу ҳазхәыцыр ҳалшоит .
Шәхы шәазҵаа : « Иудырбома сыӡбарақәеи схықәкқәеи Иисус иажәақәа ииашаҵәҟьаны рыгәра шызго ?
Аԥара арҳара алшара соузҭгьы , аизарақәа бжьасыжьлозма , ма ажәабжьҳәара еиҳа имаҷны сҽаласырхәлозма ?
Иҟасҵозеи сусура саамҭеи сымчи еиҳаны исымнахуа иалагар ?
Ари адунеи анырра снаҭартә , насгьы Анцәа имаҵ аура саҟәыҵыртә алсыршома ? »
Избан ҳагәрахаҵара згәаҳҭалар акәу , насгьы ишԥаҟаҵалатәу уи ?
Иааҳгап аҿырԥштәы : Иегова имаҵзуҩык абиблиатә лабжьарақәа уиаҟара иҭахӡамкәа дрықәныҟәоит , иаҳҳәап , аҩызцәа , насгьы агәырҿыхагақәа ралхреи аизара алцареи рганахь ала алабжьарақәа .
Иҟаҵатәузеи ҳаргьы ус ҳахьуазар ?
Урҭ рҩызцәа аҟазшьақәа шҳалоу ҳбозар , аамҭа мгакәа ҳагәрахаҵара гәаҳҭар ауп .
Абиблиа иануп : « Шәыҽԥышәшәа , шәхы-шәыԥсы гәашәҭ , агәрахаҵара шәзынханы шәыҟоу-шәыҟаму еилшәырга » ( 2 Кор .
13 : 5 ) . Ҳара Анцәа Иажәа ҳхы иархәаны ламысцқьарала ҳхы гәаҳҭалар ауп .
Иҳацхраауазеи Иегова инапаҿы итатоу нышәаԥшьны аҟазаара ?
Иегова иҳаиҭо зегьы инапаҿы итатоу нышәаԥшьны аҟазаара иҳацхраауеит .
Иаҳҳәап , Иажәа Абиблиа , аизарақәа , ажәабжьҳәаратә маҵзура .
Аӡы икьакьоу анышәаԥшь шартато еиԥш , есыҽны Абиблиа аԥхьареи азхәыцреи Анцәа инапаҿы итатоу нышәаԥшьны ҳҟанаҵоит .
Ажәытәан Иегова израильтәи аҳцәа адҵа риҭеит Изакәан хҩылааны есыҽны иаԥхьаларц ( Ҩынтә . [ Втор . ]
17 : 18 , 19 ) . Апостолцәа еилыркаауан Анцәа изиашаны имаҵ ауразы Иԥшьоу Аҩыра аԥхьареи азхәыцреи шрыхәҭоу .
Дара рысаламшәҟәқәа рҿы Ауриатә Ҩырақәа рҟынтә акырынтә ацитатақәа ааргон , ма уахь ихьадырԥшуан , ажәабжь зарҳәозгьы уи аҟаҵара ргәазҭарҵон ( Аус .
17 : 11 ) . Ҳаргьы иахьа иаҳбоит есыҽны Анцәа Иажәа аԥхьареи уи азхәыцреи шаҟа ихадоу ( 1 Тим . 4 : 15 ) .
Убас ҟаҳҵалар , ахынраалара ааҳарԥшлоит , насгьы Иегова ҳиԥсахларц алшара иаҳҭалоит .
ишәиҭо зегьы шәхы иашәырхәала , инапаҿы итатоу нышәаԥшьны шәыҟазарц азы ( Шәрыхәаԥш абзацқәа 10 — 13 . )
11 , 12 .
Ҳашԥаиԥсахуеи Иегова аизарақәа ихы иархәаны , аха уи аамҭазгьы ҳхатә ҭахрақәа дрызхәыцуа ?
Иаажәга аҿырԥштәы .
Иегова аизарақәа ихы иархәаны ҳиԥсахуеит , убри аамҭазгьы досу ҳҭахрақәа дрызхәыцуеит .
Хыхь зыӡбахә ҳәаз Џьим аизара аиҳабы хаала иацәажәара даналага , уи еиҳа дтатахо далагеит .
« Уи аиашьа зныкгьы аҽыԥныҳәа симҭеит , дагьсықәмыӡбеит , — еиҭеиҳәоит Џьим . — Иара ақьиара ааирԥшуан , насгьы гәыкала дсыцхраарц иҭахын » .
Хымзҟа рышьҭахь уи аизара аиҳабы Џьим аизарахь ааԥхьара ииҭеит .
« Аизараҿы игәырӷьаҵәа зегь сԥылеит , — иҳәоит Џьим . — Аишьцәеи аиаҳәшьцәеи иаадырԥшыз абзиабара ауп аизарахь ахынҳәра сгәазҭазҵаз .
Сара еилыскааит сцәаныррақәа раасҭа еиҳа ихадоу ак шыҟоу .
Схатә ҩыза ари аамҭа зегь аҩныҵҟа Анцәа дизиашаны имаҵ луан . Аишьцәеи лареи рыцхыраара абзоурала , сара хәыҷы-хәыҷла доуҳала аизҳара салагеит .
Ноиабр 15 , 1992 шықәсазы иҭыҵыз « Сторожевая башня » аҿы ианыз астатиақәа „ Иегова не виноват “ , насгьы „ Служи Иегове лояльно “ даараӡа сгәы шьҭырхит » .
Ԥыҭраамҭак ашьҭахь Џьим еиҭа аизара еиҳабыс дҟалеит .
Уи ашьҭахь иара зныкымкәа аишьцәа дрыцхрааит иҽеим аҟазшьақәа рааныжьра , насгьы рдоуҳара арӷәӷәара .
Иара иҳәоит : « Иеговеи сареи ҳаизыҟазаашьақәа ӷәӷәоуп ҳәа исыԥхьаӡон , аха уи ус акәмызт .
Сгәы иалоуп аԥагьара сыла хнаҩартә ахьалсыршаз .
Уи иахҟьаны еиҳа ихадаз саҩсыжьит , насгьы егьырҭ рыгхақәа сыхшыҩ рзысышьҭит » ( 1 Кор .
10 : 12 ) . Иарбан ҟазшьақәоу ажәабжьҳәаратә ус абзоурала еизҳарҳар ҳалшо , насгьы иарбан хәарҭоу уи иаанаго ?
Ҳашԥаԥсахуеи ажәабжьҳәаратә ус , насгьы ҳашԥеиӷьнатәуеи уи ?
Ажәабжь бзиа ауаа ианрылаҳҳәо , ахынраалареи Анцәа идоуҳа иалҵшәоу егьырҭ аҟазшьақәеи реизырҳара ҳалшоит ( Гал . 5 : 22 , 23 ) .
Шәазхәыц иарбан ҟазшьақәоу амаҵзура абзоурала шәара еизшәырҳаз .
Иара убас ақьырсиантә ҟазшьақәа анааҳарԥшуа , иаҳҳәо ажәабжь еиҳа иҳарԥшӡоит .
Иаҳҳәап , иашьаки иаҳәшьаки Австралиа ҩнаҭацыԥхьаӡа ажәабжь анырҳәоз , ԥҳәыск даара ихжәаны драцәажәеит , аха дара уеизгьы аҳаҭырқәҵара аадырԥшит .
Ԥыҭраамҭак анҵы , уи аԥҳәыс лхымҩаԥгашьа дацәыԥхашьеит , насгьы афилиал ахь асаламшәҟәы лҩит .
Лара илҳәеит : « Ачҳара аазырԥшыз урҭ ауаа ҟәымшәышәқәа рҿаԥхьа аҭамзаара шьҭасҵарц сҭахуп патуқәҵарада , аԥагьара аарԥшны сахьрызныҟәаз азы .
Сара ииашамкәа схы мҩаԥызгеит : урҭ Абиблиа иалацәажәарц иааит , сара иԥхасҵеит , ихжәангьы срацәажәеит ! »
Илыҩрызма уи аԥҳәыс абри аҩыза асаламшәҟәы , аиашьеи аиаҳәшьеи гәынамӡарак аадырԥшызҭгьы ?
Илымҩыргьы ҟаларын .
Ииашаҵәҟьаны , ҳмаҵзура ҳара ҳаиԥш , егьырҭгьы ахәарҭа ду рзаанагоит .
Иҟарҵар акәзеи аҭаацәа , ахәыҷқәа рааӡараҿы ақәҿиара рымазарц азы ?
Ахәыҷқәа реиҳараҩык ак андурҵо бзиа ирбоит , насгьы аԥагьара рылаӡам ( Матф .
18 : 1 — 4 ) . Убри аҟынтә иҟәыӷоу аҭаацәа рхәыҷқәа аҵабырг ддырҵоит , насгьы уи бзиа ирбарц ирыцхраауеит ( 2 Тим .
3 : 14 , 15 ) . Уи аҿы аҭаацәа ақәҿиара роурц азы , аҵабырг рхаҭа бзиа ирбароуп , насгьы уи инақәыршәаны инхалар ауп .
Аҭаацәа убас аныҟарҵо , рхәыҷқәа аҵабырг бзиа абара еиҳа ирзымариахоит .
Уи адагьы , ахәыҷқәа ирбалоит аҭаацәа ирырҭо амҩақәҵарақәа абзиабара шырныԥшуа — аҭаацәа ртәеиԥш , Иегова итәгьы .
15 , 16 .
Ишԥарылшо аҭаацәа Иегова иқәгәыӷра , рхәыҷы аизара даналцоу ?
Ақьырсиантә ҭаацәарақәа рҿы изызҳауа ахәыҷқәа аҵабырг анаанрыжьуа ыҟоуп .
Иқәыԥшу шьоукы аизара иалырцоит .
Уи зегьы аҭаацәа даара ргәы днархьуеит .
« Сашьа аизара даналырца , — Аладатәи Африка инхо иаҳәшьак еиҭалҳәоит , — дыԥсыз иаҳзаҩызахеит .
Ҳхьаа ҳазхымго иҟан ! »
Рхы шԥамҩаԥыргеи лҭаацәеи лареи ари аҭагылазаашьаҿы ?
Дара абиблиатә лабжьара иқәныҟәеит .
( Уаԥхьа 1 Коринфаа рахь 5 : 11 , 13 . )
« Ҳара ӷәӷәала иӡбаны иҳаман Абиблиа ишаҳәо аҟаҵара , — рҳәеит уи аҷкәын иҭаацәа . — Ҳара еилаҳкаауан , Анцәа ҳаизыӡырҩыр , уи алҵшәа бзиақәа шаанаго .
Аизара алцара Иегова ауаҩы дызлаириашо азнеишьа шакәыз ҳдыруан , уи еснагь абзиабара ааирԥшуеит , насгьы иахьынӡахәҭоу дахьирхәуеит .
Убри аҟынтә ҳҭаацәараҿы ицәырҵуаз аус хадақәа анаҳаӡбоз ада , ҳԥа иацәажәара ҳҽацәаҳахьчон » .
Иарбан цәаныррақәоу аԥа имаз ?
Иара иҳәоит : « Сара издыруан сҭаацәа сшырцәымӷмыз , аха дара Иегова иорганизациеи иареи рнапхгара ацныҟәара шырҭаху » .
Уи иара убас иациҵоит : « Иегова ианажьреи ицхыраареи уамыҳәар ада ԥсыхәа анумам , еилукаауеит иара ида ушхәарҭам » .
Уи арԥыс Иегова ишаҳаҭҩыс ҿыц даныԥхьаӡаха , иҭаацәа ргәырӷьара ҳәаа амамызт !
Ааи , Иегова ҳаԥсҭазаараҿы еснагь ҳаниқәгәыӷуа , уи иреиӷьу алҵшәақәа аанагоит ( Ажәам . [ Прит . ]
3 : 5 , 6 ; 28 : 26 ) . Избан ахынраалара аарԥшны ҳаԥсҭазаараҿы еснагь Иегова изыӡырҩра зҳахәҭоу , насгьы хәарҭас иаҳзаанагозеи уи ?
Аԥааимбар Исаиа вавилонтәи атҟәара аҵыхәтәахьы ианнеиуа аамҭа дахцәажәон .
Иара иҩуан усҟан иахьхәыз аиудеиаа ишырҳәо : « Иегова , уара Ҳаб уоуп .
Ҳара ҳнышәаԥшьуп , уара ҳзыԥсахуа Аҳаԥшьаҟаҵаҩ уоуп , ҳара зегьы унаплыхқәа ҳауп » .
Анаҩс дара Анцәа иҳәалоит : « Мыцхәы угәыԥжәара ааумырԥшын , Иегова , наӡаӡа иугәалоумыршәалан ҳагха .
Ҳуҳәоит , уҳахәаԥш : ҳара зегьы ужәлар ҳауп » ( Ис . [ Ис . ]
64 : 8 , 9 ) . Ахынраалара аарԥшны ҳаԥсҭазаараҿы Иегова еснагь ҳанизыӡырҩуа , ажәытәан инхоз аԥааимбар Даниил иеиԥш , ҳаргьы Иегова иҿаԥхьа зыхә ҳараку ҳакәхоит .
Иегова анаҩсгьы Иажәеи , иԥшьоу идоуҳаи , иорганизациеи рыла ҳиԥсахлоит . Уи абзоурала ҽнак зны инаӡоу ихәыҷқәа реиԥш иҿаԥхьа ҳгылар ҳалшоит ( Рим . 8 : 21 ) .
Ҳаамҭазы аписар ичернилаҭра зыҟәну ауаҩы ажәҩан аҿы иҟоу Иисус Христос дааирԥшуеит . Уи еиқәырхахо ауаа рылахь адырга аниҵоит .
Урҭ иаадырԥшуеит Иерусалим ақәхра иалахәыз , насгьы Армагеддон аҿы ицқьам Аҩсҭаа идунеи ақәхраҿы иалахәхо жәҩантәи ар .
Избан ари ариашара зыҟаҵаз ?
Раԥхьа Иезекииль ибеит 607 шықәсазы ҳ . ҟ .
Иерусалим еилабгаанӡа ихьаҵыз ауаа иҟарҵоз аус хәымгақәа .
Анаҩс ибеит аиларбгаразы абџьар зкыз фҩык ауаа .
Урҭ дрыцын « ақәны иалхыз амаҭәа зшәыз » , « ачернилаҭра зыҟәныз ауаҩы » ( Иез . [ Иез . ]
8 : 6 — 12 ; 9 : 2 , 3 ) . Иара Иерусалим далсны « ирбоз ахәымгарақәа ирыхҟьаны иқьуаз , игәаҟуаз ауаа рылахь адырга » аниҵар акәын .
Анаҩс абџьар зкыз фҩык ауаа зылахь адырга анымыз ауаа ршьырц раҳәан ( Иез . [ Иез . ] 9 : 4 — 7 ) .
Иаҳнарҵозеи ари абара , насгьы иааирԥшуада аписар ичернилаҭра зыҟәну ауаҩы ?
Ари аԥааимбаражәатә бара Иезекииль 612 шықәса ҳ . ҟ . иҭан .
Раԥхьаӡа ари аԥааимбаражәа наӡеит хәышықәса рышьҭахь . Усҟан вавилонтәи ар Иерусалим хдырбгалеит .
Иерусалим хзырбгалаз амурҭаҭцәа вавилонаа шракәызгьы , урҭ Иегова иӡбара нарыгӡон ( Иер . [ Иер . ] 25 : 9 , 15 — 18 ) .
Иара урҭ ихы иаирхәеит ицәхьаҵыз ижәлар ахьирхәырц азы .
Аха иаҳҳәар ҳалшозеи азиашара аазырԥшуаз ирызкны ?
Иегова урҭ рахь абзиабара ааирԥшит .
Иара ақалақь аҿы иҟарҵоз аус хәымгақәа ирзыразымыз аиудеиаа рыԥсы еиқәхартә иҟаиҵеит .
Иезекииль ихаҭа ауаа рылахь адырга аниҵомызт , насгьы Иерусалим ақәхра далахәымызт .
Иегова иӡбара анагӡара амаалықьцәа напхгара арҭалар акәын .
Ари аԥааимбаражәа ажәҩан аҿы иҟаз ҳхаҿы аагара иҳацхраауеит .
Иегова имаалықьцәа амцқьацәа рықәхра напхгара азура адагьы , аиқәхара зауа ауаа иашақәа ралхра рыдиҵеит * .
Уаанӡа ҳпубликациақәа рҿы иҳаилыркаан ари аԥааимбаражәа ҳаамҭазтәи анагӡараҿы аписар ичернилаҭра зыҟәну ауаҩы Анцәа идоуҳала иалху ақьырсианцәа рҟынтә адгьыл аҿы иаанхаз шааирԥшуа .
Ажәабжь бзиа здызкыло адырга роуеит , насгьы иааиуа арыцҳара ду иацәынхоит ҳәа иԥхьаӡан .
Аха ааигәа ари аилкаара ариашара шаҭаху еилкаахеит .
Матфеи 25 : 31 — 33 иану инақәыршәаны Иисус иоуп ауаа рықәыӡбара зду .
Иара арыцҳара ду аан аҵыхәтәантәи аӡбара идикылоит . Усҟан ауасақәа ҳәа иԥхьаӡахо еиқәхоит , аџьмақәа ҳәа иԥхьаӡахо ҭахоит .
Иарбан урокқәоу Иезекииль ибара аҟынтә иалҳкаар ҳалшо , аҵыхәтәантәи ариашара инақәыршәаны ?
Шәааи урҭ рҟынтә хәба ҳарзааҭгылап :
Иезекиильи Иеремиеи Иерусалим ықәгахаанӡа ҷаԥшьаҩцәас иҟан . Уаанӡа аԥааимбар Исаиагьы уи аҩыза адҵа наигӡон .
Иахьа Иегова ижәлар доуҳала ирчаларц , насгьы егьырҭ ауаа арыцҳара ду шааиуа ргәырҽаниҵарц азы , идоуҳала иалху ақьырсианцәа ргәыԥ маҷ ихы иаирхәоит .
Убри аамҭазгьы Христос иҩнтәиқәа уи агәыԥ маҷ ирыцхраауеит арыцҳара ду шааиуа ауаа рылаҳәара ( Матф . 24 : 45 — 47 ) .
Иезекииль аиқәырхара зауа рылахь адырга аниҵомызт .
Иахьагьы Иегова имаҵ зуа рҟынтә аӡәгьы уи ҟаиҵаӡом .
Дара рус Иегова иажәабжь ауаа рылаҳәара ауп .
Уи мҩаԥысуеит амаалықьцәа рнапхгара ала ( Аат . 14 : 6 ) .
Иезекииль иаамҭазы еиԥш , иахьа аӡәгьы илахь адыргаҵәҟьа анӡам .
Ишԥарылшо ауаа аиқәхаразы исимволтәу адырга роур ?
Дара ирыхәҭоуп ажәабжь бзиа адкылара , уаҩ ҿыцны аҟалара , Иегова иҽизкра , насгьы азиашара аарԥшуа Христос иашьцәа рыцхраара ( Матф .
25 : 35 — 40 ) . Ус ҟазҵо иааиуа агәырҩа ду аан аиқәырхаразы адырга роуеит .
Ҳаамҭазы аписар ичернилаҭра зыҟәну ауаҩы ажәҩан аҿы иҟоу Иисус Христос дааирԥшуеит . Уи еиқәырхахо ауаа рылахь адырга аниҵоит .
Ҵҩа змам ажәлар ари адырга роуеит арыцҳара ду аан уасақәоуп ҳәа ианыԥхьаӡахо .
Усҟан дара џьанаҭ дгьыл аҿы наӡаӡа анхара алшара роуеит ( Матф .
25 : 34 , 46 ) * . Ҳаамҭазы абџьар зку фҩык ауаа Иисус жәҩантәи ири иареи аадырԥшуеит .
Иаарласны урҭ ауаа цәгьақәеи амцқьареи ықәырхуеит ( Иез . [ Иез . ] 9 : 2 , 6 , 7 ; Аат .
19 : 11 — 21 ) . Ари абара аҟынтәи иалҳкааз аурокқәа ҳацхраауеит Иегова ауаа мцқьақәа анықәихуа , аиашақәа шеиқәирхо ала ҳагәрагара арӷәӷәара ( 2 Пиотр 2 : 9 ; 3 : 9 ) .
Иара убас уи иаҳгәаланаршәоит иахьа имҩаԥысуа ажәабжьҳәаратә ус шаҟа ихадоу .
Адунеи аҿы иҟоу амцқьара аҵыхәтәа шааиуа зегьы ираҳар ауп ! ( Матф .
24 : 14 ) . Иеремиа иписар Варух , аефиоп Авдемелех , насгьы арехавитцәа реиԥш иҟаз ауаа рылахь адыргаҵәҟьа шанымызгьы , урҭ еиқәырхан ( Иер . [ Иер . ]
35 : 1 — 19 ; 39 : 15 — 18 ; 45 : 1 — 5 ) . Дара асимволтә дырга роуит , уи абзоурала еиқәхеит .
Азиашара аазырԥшуа доуҳала иалху ақьырсианцәа еиқәхарц азы , адырга рҭахӡам .
Урҭ аҵыхәтәантәи амҳәыр раархахоит рыԥсра аҿаԥхьа , мамзаргьы арыцҳара ду иалагаанӡа маҷк шагу ( Аат . 7 : 1 , 3 ) .
« Уӡырҩы , Израиль , ҳ-Анцәа Иегова — Иегова заҵәык иоуп » ( ҨЫНТӘ . [ ВТОР . ] 6 : 4 ) .
АШӘАҚӘА : 138 , 112
Иаанагозеи « ҳ-Анцәа Иегова — Иегова заҵәык иоуп » ?
Ишԥаҳалшо « Иегова заҵәык » имаҵ шаҳуа ааҳарԥшыр ?
Ишԥаҳалшо аизараҿы аҭынчреи акзаареи рыхьчара ?
1 , 2 . а ) Избан Ҩынтәазакәан ( Второзаконие ) 6 : 4 иану ажәақәа иахьа аӡәырҩы изырдыруа ?
б ) Избан Моисеи арҭ ажәақәа зиҳәаз ?
ҨЫНТӘЗАКӘАН ( Второзаконие ) 6 : 4 иану ауриатә ажәақәа аиудаизм ныҟәызго ауаа рыԥсҭазаараҿы ашәышықәсақәа рыҩныҵҟа ихадоу аҭыԥ ааныркылоит .
Арҭ ажәақәа « Шма » захьӡу анцәаиҳәара иахәҭакуп . Ари анцәаиҳәара ажәеинраала раԥхьатәи ажәа инақәыршәаны ахьӡ аиуит .
Анцәа ихаҵара змоу ауриацәа ари анцәаиҳәара есыҽны шьыжьи-хәылбыҽхеи иаԥхьоит , убасала иаадырԥшуеит Анцәа ишизиашоу .
Ҩынтәзакәан ( Второзаконие ) 6 : 4 иану Моисеи иажәақәа роуп .
Иара арҭ ажәақәа 1473 шықәсазы ҳ . ҟ . Моав акаршәраҿы еизаз израильтәи ажәлар иреиҳәеит .
Ауриацәа иаарласны Иордан ирны Изқәыргәыӷыз адгьыл ргар акәын ( Ҩынтә . [ Втор . ]
6 : 1 ) . Моисеи 40 шықәса израильаа драԥхьагылаҩын .
Иара иҭахын ажәлар ргәы шьҭихырц , ирзыԥшыз ауадаҩрақәа гәымшәарыла ирԥыларц азы .
Дара Иегова иқәгәыӷлар , насгьы изиашаны иаанхалар рыхәҭан .
Моисеи ииҳәаз арҭ ажәақәа израильаа хашҭшьа змам ак акәны ирзыҟалеит .
Иегова израильаа ириҭаз жәа-ԥҟараки егьырҭ амҩақәҵарақәеи анеиқәиԥхьаӡа ашьҭахь , Моисеи Ҩынтәзакәан ( Второзаконие ) 6 : 4 , 5 ( уаԥхьа ) ирну амч ӷәӷәа змаз ажәақәа иҳәоит .
Иарбан зҵаарақәоу ҳара еилҳарго ?
Ирдыруазма Моисеи дзацәажәоз израильаа Рынцәа Иегова — « Иегова заҵәык » шиакәу ?
Ҳәарада , ирдыруан .
Агәрахаҵара аазырԥшуаз ауриацәа рабацәа — Авраам , Исаак , Иаков Рынцәа , иаӡәыку Анцәа , имҵахырхәон .
Ус акәзар , избан Моисеи Анцәа — « Иегова заҵәык иоуп » ҳәа зиҳәаз ?
Иадҳәалоума уи 5 - тәи ажәеинраалаҿы зыӡбахә ҳәоу ? Уа иануп Анцәа угәынаӡала , уԥсынаӡала , удырранаӡала , улшаранаӡала бзиа дышбалатәу .
Иаанагозеи Ҩынтәзакәан ( Второзаконие ) 6 : 4 , 5 рҿы иану ажәақәа ҳара ҳзы ?
4 , 5 . а ) Иаанагозеи ажәақәа « Иегова заҵәык » ?
б ) Дызлареиԥшымзи Иегова егьырҭ ажәларқәа зымҵахырхәоз анцәахәқәа ?
Иегова зеиԥшыҟам Нцәоуп .
Ажәақәа « Иегова заҵәык » иаанагоит Иегова идукыло аӡәгьы дшыҟам .
Избан Моисеи арҭ ажәақәа ихы изаирхәаз ?
Уи иаанагомызт х-хаҿрак змоу анцәа дыҟоуп ҳәа амцдинхаҵара ирыланарҵәо агәаанагара ҿаԥиҽырц иҭахын ҳәа .
Иегова дгьыли-жәҩани зшаз , Жәҩантәылаҿы Зегьирхаку иоуп .
Иара ида уаҳа Нцәа дыҟам .
Иара иоуп иаӡәыку , иҵабыргу Нцәас иҟоу , иара иеиԥшу аӡәгьы дыҟам ( 2 Сам . [ 2 Сам . ]
7 : 22 ) . Моисеи израильаа иргәалаиршәарц иҭахын зымаҵ рулаша Иегова заҵәык шиакәу .
Дара егьырҭ анцәахәқәа ирымҵахырхәоз рыкәша-мыкәша инхоз ажәларқәа ирҿымԥшлар акәын .
Урҭ ауаа агәра ргон нцәахәқәак аԥсабаратә цәырҵрақәа анапхгара рзыруеит ҳәа .
Иаҳҳәап , мысраа амра анцәахәы Ра , ажәҩан анцәаԥҳәыс Нут , адгьыл анцәахәы Геб , Нил анцәахәы Хапи , иара убас хыԥхьаӡара змам иԥшьоу аԥстәқәеи аԥсаатәқәеи ирымҵахырхәон .
Иегова Мысра жәа-рыцҳарак ианрықәиршәа , арҭ амцнцәахәқәа аӡәырҩы лаирҟәит .
Еицырдыруаз ханаантәи анцәахәы Ваал аҿиареи , ажәҩани , иара убас ақәеи афырҭыни дрынцәахәуп ҳәа дыԥхьаӡан .
Аҭыԥқәа жәпакы рҿы Ваал аҭыԥантәи хылаԥшхәыс дрыԥхьаӡон ( Ахыԥхь . [ Чис . ]
25 : 3 ) . Убри аҟынтә израильаа иргәалашәалар рыхәҭан Рынцәа , « иҵабыргу Анцәа » — « Иегова заҵәык » шиакәу ( Ҩынтә . [ Втор . ] 4 : 35 , 39 ) .
6 , 7 .
Иаанагозеи еиҭа ажәақәа « Иегова заҵәык » , насгьы ишԥашьақәирӷәӷәеи Иегова иара дшаӡәыку ?
Иегова зҽызымԥсахуа , азиашара аазырԥшуа Нцәоуп .
Иара убас ажәақәа « Иегова заҵәык » иаадырԥшуеит ихықәкқәеи иусқәеи еснагь урықәгәыӷыртә ишыҟоу .
Иегова иажәеи иуси еиҿагылом .
Иара иҵабыргу , азиашара аазырԥшуа Нцәоуп .
Иегова ахаангьы иҽиԥсахӡом .
Зны иара Авраам ажәа ииҭеит Изқәыргәыӷыз адгьыл ихылҵшьҭрақәа ирҭынхартә ишыҟаиҵо .
Ииҳәаз наигӡарц азы , Иегова узыршанхо аџьашьахә дуқәа ҟаиҵеит .
Уи нахыс 430 шықәса шцахьазгьы , иара иажәа наигӡеит ( Аҟаз . [ Быт . ] 12 : 1 , 2 , 7 ; Ақәҵ . [ Исх . ]
12 : 40 , 41 ) . Ашәышықәсақәа рышьҭахь Иегова израильаа сышаҳаҭцәа ҳәа анырзиҳәа , иара иациҵеит : « Сара сҽысыԥсахӡом .
Сара саԥхьа Нцәа дыҟамызт , сара сышьҭахьгьы аӡәгьы дыҟамызт » .
Игәҭакы аҽшамԥсахуа даналацәажәоз , иҳәеит : « Сара ахаангьы сҽысыԥсахӡом » ( Ис . [ Ис . ] 43 : 10 , 13 ; 44 : 6 ; 48 : 12 ) .
Изакәытә ҳаҭыр дуузеи израильаа ираҭәашьаз ! Иахьа ҳаргьы уи аҩыза аҳаҭыр ҳаҭәашьоуп — зҽызымԥсахуа , еснагь азиашара аазырԥшуа Анцәа Иегова имаҵ аура ( Мал . [ Мал . ] 3 : 6 ; Иак .
1 : 17 ) . 8 , 9 . а ) Дыззыԥшузеи Иегова имаҵ зуа рҟынтә ?
б ) Ишԥааирԥши Иисус Моисеи иажәақәа шаҟа ихадоу ?
Ишаҳбо еиԥш , Моисеи ажәлар иргәалаиршәеит Иегова иҽшимԥсахыз , анаҩсгьы бзиа ишибо , насгьы дышреиҷаҳауа .
Ус акәзар , еилкаауп дара Иегова заҵәык иахь азиашара аарԥшра , насгьы гәынаӡала , ԥсынаӡала , лшаранаӡала бзиа ибара шрыхәҭаз .
Убри аҩыза азиашара ақәыԥшцәагьы иаадырԥшлар акәын , избанзар рҭаацәа еснагь уи ддырҵалар рыхәҭан ( Ҩынтә . [ Втор . ] 6 : 6 — 9 ) .
Иегова игәаԥхареи игәҭаки рганахь ала иҽиԥсахӡом аҟынтә , еилкаауп иахьагьы имаҵзуҩцәа рахь имоу ихадоу аҭахрақәа рыҽшырмыԥсахыз .
Ҳмаҵзура Анцәа игәаԥхаларц азы , ҳаргьы иара заҵәык ҳизиашазар , насгьы ҳгәынаӡала , ҳаԥсынаӡала , ҳалшаранаӡала бзиа даҳбалар ауп .
Иисус уи зегь реиҳа ихадоу ԥҟароуп ҳәа азиҳәеит .
( Уаԥхьа Марк 12 : 28 — 31 . )
Убри аҟынтә шәааи еилҳаргап ажәақәа « ҳ-Анцәа Иегова — Иегова заҵәык иоуп » рҵакы ииашаҵәҟьаны ишеилаҳкаауа ҳхымҩаԥгашьала иааҳарԥшыр шҳалшо .
10 , 11 . а ) Иаанагозеи Иегова заҵәык имҵахырхәара ?
б ) Ишԥаадырԥши ауриацәа иреиуаз ԥшьҩык арԥарцәа Иегова заҵәык ишизиашаз ?
Иегова ҳара ҳзы иаӡәыку Нцәас дыҟазарц азы , иара заҵәык ҳизиашазар ауп .
Даҽа нцәаки иареи рымҵахырхәара залшом .
Иара убас ҳамҵахырхәара амцдинхаҵара аҵарақәа ма аҵасқәа ирылаҳамҟьашьлар ауп .
Ҳара еснагь иаҳгәалашәозар ауп Иегова анцәахәқәа дшыруаӡәкым , мамзаргьы урҭ рҟынтә еиҳа амч змоу ҳәа иԥхьаӡоу шиакәым .
Иегова заҵәык иоуп зымҵахырхәара иаԥсоу .
( Уаԥхьа Аатра 4 : 11 . )
Даниил ишәҟәаҿы ауриацәа иреиуаз ԥшьҩык арԥарцәа рыӡбахә ҳәоуп — Даниил ихаҭа , насгьы Ананиа , Мисаил , Азариа .
Дара Иегова заҵәык ишизиашаз злааԥшыз Анцәа иҿаԥхьа ицқьамыз афатә ахьырымфоз ала мацара акәӡам , аха иара убас Навуходоносор ихьтәы баҟа амҵахырхәара мап ахьацәыркыз ауп .
Дара рзы ихадаз еилкаан : рыԥсҭазаараҿы Иегова раԥхьатәи аҭыԥ ааникылон , насгьы аҵыхәтәанынӡа изиашан ( Дан . [ Дан . ]
1 : 1 — 3 : 30 ) . Ҳҽызцәаҳахьчалар акәзеи , Иегова заҵәык ҳизиашазарц ҳҭахызар ?
Аҵыхәтәанынӡа Иегова ҳизиашазарц ҳҭахызар , ҳаԥсҭазаараҿы Иегова иҭыԥ даҽакы иааннакылартә алҳаршом .
Изакәызеи иара ?
Жәа-ԥҟарак рҿы иҳәоуп Иегова имаҵзуҩцәа иара ида даҽа нцәак дышрымамзар акәу , насгьы аныхамҵахырхәара аформақәа зегьы рҽырцәырыхьчалар шрыхәҭоу ( Ҩынтә . [ Втор . ] 5 : 6 — 10 ) .
Иахьа аныхамҵахырхәара еиуеиԥшым аформақәа шьҭнахуеит , насгьы урҭ зны-зынла иаразнак иузгәаҭом .
Аха Иегова идҵақәа рҽырмыԥсахӡеит , иара уаанӡа еиԥш « Иегова заҵәык » иоуп .
Шәааи уи ҳара ҳзы иаанаго еилҳаргап .
Иарбан усқәоу Иегова иаасҭа бзиа иаҳбар ҳалшо ?
Кәаласаа рахь 3 : 5 ( уаԥхьа ) аҿы иану ажәақәа Иеговеи ҳареи зыхә ҳараку ҳаизыҟазаашьақәа бжьызхуа аусқәа рҟынтә ҳгәаҳҽанырҵоит .
Иазгәашәҭ ари ажәеинраалаҿы агәыҳәра аныхамҵахырхәара шахьӡу .
Ус анакәха , амал арҳара ма абеиахара реиԥш иҟоу ҳгәаҳәарақәа убас иӷәӷәахар рылшоит , урҭ нцәахә дук иеиԥш иаҳзыҟалоит .
Ажәеинраала зегьы ҳазааҭгылар , иаҳбоит уа зыӡбахә ҳәоу егьырҭ агәнаҳақәагьы агәыҳәра ишадҳәалоу , ус анакәха урҭгьы ныхамҵахырхәароуп .
Убас еиԥш иҟоу агәазыҳәара ӷәӷәақәа Анцәа иаасҭа еиҳа бзиа рбара ҳалагар ҳалшоит .
Уи аҩыза алҳаршар , ҳара ҳзы Иегова « Иегова заҵәык » иакәхом .
Ҳара ус ҟалар ҳҭахӡам !
Иарбан гәҽанҵароу апостол Иоанн иҳаиҭаз ?
Апостол Иоанн уи иеиԥшу азхәыцра иҳәеит .
Иара иажәақәа рыла , аӡәы адунеи иднагало бзиа ибозар , — « ацәеижь зызгәыҳәуа , иаҭаху , аблақәа зызгәышьуа , ирҭаху » , уи ауаҩы Анцәа иахь абзиабара имам ( 1 Иоанн 2 : 15 , 16 ) .
Уи иаанагоит ҳааҟәымҵӡакәа ҳгәы шҭаҳҵаалар акәу : иаҳгәаԥхома ҳара ари адунеи аҿы бзиа ирбо агәырҿыхагақәа , аҽеилаҳәашьа , насгьы Иегова имаҵ зымуа иааигәаны рыҿцәажәара ?
Ҳашьҭаӡами ҳара « еиҳау » , иаҳҳәап , аҵара ду аиура ҳҽазаҳшәозар ? ( Иер . [ Иер . ] 45 : 4 , 5 ) .
Ҳара адунеи ҿыц даара ҳазааигәоуп .
Убри аҟынтә Моисеи иажәақәа ҳхамышҭлар ҳахәҭоуп .
Ҳара « ҳ-Анцәа Иегова — Иегова заҵәык » шиакәу ибзианы еилаҳкаауазар , иара убас уи аҵыхәтәанынӡа агәра ганы ҳаҟазар , усҟан иара заҵәык ҳизиашаны ҳаанхалоит , насгьы иара ишиҭаху еиԥш ахамеигӡара аарԥшны имаҵ ҳаулоит ( Аур . 12 : 28 , 29 ) .
Избан апостол Павел ақьырсианцәа изыргәалаиршәаз Рынцәа Иегова заҵәык шиакәу ?
Иегова — « Иегова заҵәык » иоуп аҟынтә , имаҵзуҩцәа рыбжьара акзаара ыҟазар ауп , насгьы рыԥсҭазаараҿы рхықәкқәа еиԥшызар ауп .
Актәи ашәышықәсазы ақьырсиантә еизараҿы иҟан ауриацәа , абырзенцәа , римаа , насгьы егьырҭ ажәларқәа иреиуаз ауаа .
Дара зегьы культуралеи , шьҭралеи , ҟазшьалеи еиԥшымызт .
Уи иахҟьаны уаанӡатәи рҵасқәа рааныжьра , насгьы Анцәа ишашьцыламыз ала имаҵ аура рцәыцәгьан .
Убри азоуп апостол Павел урҭ ақьырсианцәа Рынцәа Иегова заҵәык шиакәу зыргәалаиршәаз .
( Уаԥхьа 1 Коринфаа рахь 8 : 5 , 6 . )
16 , 17 . а ) Иарбан ԥааимбаражәоу лабҿаба иахьа инаӡо , насгьы ишԥанаӡо уи ?
б ) Еилазгар алшозеи ҳқьырсиантә акзаара ?
Иаҳҳәар ҳалшозеи ҳара иахьатәи ақьырсиантә еизарақәа ирызкны ?
Аԥааимбар Исаиа ишәҟәаҿы заа иҳәан « аҵыхәтәантәи амшқәа рзы » ажәларқәа зегь рҟынтә ауаа ииашоу амҵахырхәара иасимволу Иегова ишьхахь ишхало .
Дара ирҳәалоит : « Иара [ Иегова ] имҩақәа ҳирҵоит , нас ҳара имҩақәҵарала ҳныҟәалоит » ( Ис . [ Ис . ] 2 : 2 , 3 ) .
Шаҟа гәахәара дуузеи арҭ ажәақәа лабҿаба ишынаӡо ахьаҳбо !
Убри азоуп ҳаизарақәа рҿы расалеи , культуралеи , бызшәалеи еиԥшым ауаа зыҟоу .
Дара зегьы Иегова дҳараркуеит !
Аха уи инадҳәаланы ицәырҵуеит изызхәыцтәу зҵаарақәак .
Ишәыхьчома шәара ақьырсиантә еизараҿы иҟоу акзаара ?
( Шәрыхәаԥш абзацқәа 16 — 19 . )
Иаҳҳәап , шәышԥарзыҟоу шәара шьҭрала ишәеиԥшым ақьырсианцәа ?
Шәара уамашәа ижәбозар ауеит урҭ рбызшәа , рҽеилаҳәашьа , рхымҩаԥгашьа , насгьы рыфатә .
Итәымышәшьома шәара урҭ аишьцәеи аиаҳәшьцәеи , еиҳа ишәзааигәоу мацара шәрацәажәо ?
Мамзаргьы шәеизараҿы , шәраион аҿы , ма шәфилиал аҿы аҭакԥхықәра зду аишьцәа шәара шәаасҭа иқәыԥшзар , даҽа расак , ма культурак иатәызар , иалшәыршома уи Иегова ижәлар рыбжьара иҟазар акәу акзаареи аҳәоуеиқәшәареи еиланагар ?
18 , 19 . а ) Иарбан лабжьароу Ефесаа рахь 4 : 1 — 3 рҿы иаҳаԥшаауа ?
б ) Ишԥаҳалшо аизараҿы акзаара ахьчара ?
Ишԥаҳалшо арҭ ацәҟьақәа ҳҽырцәаҳахьчар ?
Апостол Павел ибеиаз , милаҭ рацәала ауаа ахьынхоз ақалақь Ефес иҟаз ақьырсианцәа ахәарҭа злаз лабжьарақәак риҭеит .
( Уаԥхьа Ефесаа рахь 4 : 1 — 3 . )
* Павел ахынраалареи , аҟәымшәышәреи , ачҳареи абзиабареи реиԥш иҟаз аҟазшьақәа дрыхцәажәон .
Урҭ ахыбра зку агәашьақәа иреиԥшуп .
Аха ахыбра ахылаԥшра аҭахуп , насгьы иагу ҟаҵалатәуп , мамзар уи еилабгар алшоит .
Убри аҟынтә Павел Ефес инхоз ақьырсианцәа ргәазҭеиҵон гәазыҟашьала акзаара рыхьчаларц .
Аизараҿы акзаара ахьчара зегьы иаҳуалуп .
Ишԥаҳалшо уи аҟаҵара ?
Раԥхьаӡа иргыланы ҳара еизҳарҳалар ауп , насгьы иааҳарԥшлар ауп Павел зыӡбахә иҳәоз аҟазшьақәа — ахынраалареи , аҟәымшәышәреи , ачҳареи , абзиабареи .
Иара убас иҳалшо зегь ҟаҳҵалар ауп ҳаидызкыло аҭынчра ҳахьчаларц азы .
Аҭӡамц аҿы ицәырҵуа ашьшьарақәа иреиԥшу аилибамкаарақәа анҳабжьало , урҭ ирласны иҳаӡбалар ауп , ҳабжьара аҭынчреи акзаареи ҳахьчарц азы .
Ишԥааҳарԥшуеи ажәақәа « ҳ-Анцәа Иегова — Иегова заҵәык иоуп » рҵакы шеилаҳкаауа ?
« Ҳ-Анцәа Иегова — Иегова заҵәык иоуп » , — шаҟа идуузеи арҭ ажәақәа рҵакы !
Урҭ израильаа Изқәыргәыӷыз адгьыл аныргоз изықәшәоз ауадаҩрақәа ирцәымшәарц азы амч рнаҭеит .
Арҭ ажәақәа ҳгәаҵанӡа инаҳгар , уи ааигәахара иаҿу агәырҩа ду аан ҳаӷәӷәаны ҳаанхарц азы амч ҳнаҭоит , насгьы џьанаҭ дгьыл аҿы аҭынчреи акзаареи ҳацхраалоит .
Убри аҟынтә шәааи анаҩсгьы Иегова заҵәык ҳизиашаз .
Бзиа даҳбалап Иегова , насгьы гәынаӡала , ԥсынаӡала , ҳалшаранаӡала имаҵ ҳаулап .
Иара убас ақьырсиантә акзаара ҳахьчарц азы , иҳалшо зегь ҟаҳҵалап .
Усҟан Иисус уасақәас иалихуа ирызкны ииҳәаз ажәақәа шынаӡо ҳбар ҳалшоит : « Шәааи , Саб илыԥха змоу , аԥсабара аниша аахыс ишәзырхиоу Аԥсҳара ҭынхас шәазыҟала » ( Матф . 25 : 34 ) .
Ефесаа рахь 4 : 1 — 3 ( АдҾ ) : « Убас , сара , Иҳақәиҭу ихьӡала иҭаку , сшәыҳәоит ишәымоу ааԥхьара ишаҭәоу ала шәхы мҩаԥыжәгаларц , ахынраалареи , аҟәымшәышәреи , акрычҳареи аарԥшуа , бзиабарала шәеибачҳауа , шәеидызкыло аҭынчраҿы гәазыҟашьала акзаара хьчауа » .
© 2016 Watch Tower Bible and Tract Society of Pennsylvania
АЦӘАҾЫ :
Тринидади Тобагои рыдгьылбжьахақәа рыԥшаҳәаҿы аԥсыӡ ахьыркуа ақыҭақәа рацәоуп .
Иегова ишаҳаҭцәа уа ирықәшәо аԥсыӡкыҩцәа ажәабжь рзеиҭаҳәаразы алшара раҩрыжьуам
АЖӘАБЖЬҲӘАҨЦӘА
АБИБЛИА АҴАРАҚӘА
2015 ШЫҚӘСАЗЫ АХӘЫЛԤАЗ АҾЫ ИҞАН
Бесплатно .
Хәыда-ԥсада . Ари аҭыжьымҭа адунеизегьтәи абиблиатә рҵаратә ус иахәҭакуп , хатәгәаԥхарала иалаҵоу аԥарала иҟоуп , насгьы Иегова ишаҳаҭцәа имҩаԥыргоит .
Даҽакала иарбамзар , Ауриатә Ҩырақәа рҟынтә ацитатақәа еиҭагоуп урысшәала иҭыжьу « Иԥшьоу Аҩыра — Адунеи ҿыц аиҭага » аҟынтә , Ақьырсиантә Бырзен Ҩырақәа аагоуп аԥсышәала иҭыжьу Ауасиаҭ Ҿыц аҟынтә , Аԥсаломқәа рҟынтә ацитатақәа аагоуп аԥсышәала иҭыжьу Аԥсалҭыр аҟынтә ( ириашоуп иҿыцу аҩышьаԥҟарақәа инарықәыршәаны ) .
Егьи аиҭага : АдҾ — ацитатақәа еиҭагоуп урысшәала иҭыжьу « Иԥшьоу Аҩыра — Адунеи ҿыц аиҭага » аҟынтә
« Аӡәи-аӡәи . . . ишәанеибажь » ( КӘАЛ . 3 : 13 ) .
АШӘАҚӘА : 121 , 75
Избан Анцәа иорганизациа акы изузадымкыло ?
Еилаҳкаауазеи Абиблиа аҟынтәи ауаа рынамӡара иазкны ?
Ҳашԥарзыҟазар акәу ҳагхақәеи егьырҭ рыгхақәеи ?
1 , 2 .
Иаҳәозеи Абиблиа Иегова ижәлар рхыԥхьаӡара аизҳара иазкны ?
АДГЬЫЛ зегь аҿы иҟоуп зеиԥшыҟам еиҿкаара заҵәык . Уи шьақәзыргылоу Иегова изиашоу имаҵзуҩцәа , ишаҳаҭцәа , роуп .
Дара инаӡам , зны-зынла агхақәа зыхьуа уаауп .
Аха иԥшьоу Анцәа идоуҳа ацхыраарала уи аиҿкаара еизҳауеит , ишәҭыкакаҷуеит .
Шәааи ҳрыхәаԥшып Иегова инаӡам , аха ахамеигӡара аазырԥшуаз имаҵзуҩцәа ихы иархәаны иҟаиҵаз иџьоушьартә иҟоу аусқәа .
1914 шықәсазы ицқьам ари адунеи аҵыхәтәантәи амшқәа ианрылага , адгьыл аҿы Анцәа имаҵзуҩцәа рхыԥхьаӡара рацәамызт .
Аха Иегова ажәабжьҳәаратә ус дазылԥхон .
Анаҩстәи ажәашықәсақәа рыҩныҵҟа миллионҩыла ауаа Абиблиа иану аҵабырг еилыркааит , насгьы Иегова ишаҳаҭцәаны иҟалеит .
Анцәа уи аизҳара шыҟало иазкны абас иҳәахьан : « Имаҷу агәыԥ аҟынтәи зықьҩык ҟалоит , имаҷӡоу аҟынтә — иӷәӷәоу ажәлар .
Сара , Иегова , ианаамҭоу уи аус сырццакуеит » ( Ис . [ Ис . ]
60 : 22 ) . Ари аԥааимбаражәа ҳаамҭазы анаӡара иаҿуп .
Еиҿурԥшуазар , атәылақәа жәпакы рҿы инхо ауааԥсыра рхыԥхьаӡара адгьыл аҿы инхо Иегова ишаҳаҭцәа рхыԥхьаӡара аасҭа еиҵоуп .
Ишԥаадырԥшуеи Анцәа ижәлар иахьа абзиабара ?
Иара убас иахьа Иегова ижәлар дрыцхраауеит рыбжьара рыбзиабара дырӷәӷәаларц . Уи Анцәа иҟазшьа хада ауп ( 1 Иоанн 4 : 8 ) .
Абзиабара аарԥшраҿы Анцәа иҿыԥшуаз Иисус ишьҭанеицәа иреиҳәеит : « Ишәысҭоит аԥҟара ҿыц — аӡәи-аӡәи бзиа шәеибабала . . .
Шәара сҵаҩцәа шшәакәу злардыруа , шәара-шәара ишәыбжьоу абзиабарала ауп » ( Иоанн 13 : 34 , 35 ) .
Арҭ ажәақәа шаҟа ихадоу еилкаахеит аҵыхәтәантәи ажәашықәсақәа рыҩныҵҟа атәылақәа жәпакы рҿы аибашьрақәа анцоз .
Иаҳҳәап , Аҩбатәи адунеизегьтәи аибашьраҿы 55 миллионҩык раҟара ҭахеит .
Аха Иегова ишаҳаҭцәа уи ашьаарҵәыратә еибашьра иалахәымызт .
( Уаԥхьа Михеи [ Михей ] 4 : 1 , 3 ) .
Уи иабзоураны дара уаҩ ишьа рыдымкәа иаанхеит ( Аус . 20 : 26 ) .
Изџьашьатәузеи Анцәа ижәлар реизҳара ?
Анцәа ижәлар игәымбылџьбароу ари адунеи аҿы аизҳара иаҿуп . Абиблиа ишаҳәо ала , адунеи напхгара азызуа « ари аамҭа анцәахәы » , Аҩсҭаа , иоуп ( 2 Кор . 4 : 4 ) .
Иара инапаҵаҟа иҟоуп аполитикатә еилазаарақәеи амассатә информациа ахархәагақәеи .
Аха иара ажәабжьҳәаратә ус аанкылара илшом .
Ус ишыҟоугьы , Аҩсҭаа изынхаз аамҭа шмаҷу идыруеит аҟынтә , ауаа иҵабыргу Анцәа ицәхьаҵырц азы илшо зегь ҟаиҵоит ( Аат . 12 : 12 ) .
Избан егьырҭ зны-зынла ҳгәы ндырхар залшо ?
( Шәахәаԥш астатиа алагамҭаҿы иаагоу асахьа . )
Ақьырсиантә еизарақәа рҿы ҳара Анцәеи иаҳзааигәоуи рахь абзиабара аарԥшра шаҟа ихадоу ҳдырҵоит .
Убри ауп Иисус иҵаҩцәа идирҵоз .
Иарбан ԥҟароу азакәан аҿы иреиҳау ҳәа ианиазҵаа , аҭак ҟаиҵеит : « „ Бзиа дба Иҳақәиҭу Унцәа — угәы наӡала , уԥсы наӡала , удырра наӡала “ .
Ари — раԥхьа игылоу , иреиҳаӡоу акәны иҟоуп ; Аҩбатәигьы убри иеиԥшуп : „ бзиа дба иузааигәоу , ухы еиԥш “ » ( Матф . 22 : 35 — 39 ) .
Аха Абиблиаҿы еилыкка иануп Адам игәнаҳа иахҟьаны , ҳара зегьы анамӡара шаҳҭынхаз .
( Уаԥхьа Римаа рахь 5 : 12 , 19 . )
Убри аҟынтә зны-зынла аизараҿы аӡәы иажәақәа ма иусқәа ҳгәы ҳдырхьыр рылшоит .
Иҟаҳҵозеи усҟан ? Иԥсыҽхома Иегова иахь иҳамоу абзиабара ?
Иааҳарԥшлома ижәлари иареи рахь азиашара ?
Ажәытәангьы Иегова изиашаз имаҵзуҩцәа зны-зынла ражәақәеи русқәеи рыла егьырҭ ргәы ддырхьуан .
Урҭ рыӡбахә Абиблиаҿы ҳанаԥхьо , иаҳҵо рацәоуп .
Шәхы шԥамҩаԥыжәгарыз , Или иԥацәеи иареи рхаан Израиль шәынхозҭгьы ?
( Шәахәаԥш абзац 6 . )
Избан иаҳҳәар зҳалшо Илии иԥацәа ириашомызт ҳәа ?
Абиблиаҿы зыӡбахә ҳәоу аԥхьаԥшьаҩы Илии ҩыџьа аԥацәа иман . Урҭ Иегова иҿаԥхьа ацәгьа ҟарҵон .
1 Самуил ( 1 Самуила ) 2 : 12 аҿы иануп : « Или иԥацәа акгьы иаԥсамыз ракәын , урҭ Иегова хьаас дрымамызт » .
Или Анцәа имаҵ аураҿы ихадоу аҭыԥ шааникылозгьы , иԥацәа агәнаҳа ӷәӷәақәа ҟарҵеит .
Или урҭ ириашар акәын , аха иара дрызхьаԥшуамызт .
Аҵыхәтәаны Анцәа Или иҩнаҭа зегьы ӷәӷәала дақәыӡбеит ( 1 Сам . [ 1 Сам . ]
3 : 10 — 14 ) . Ԥыҭраамҭак ашьҭахь ихылҵшьҭрақәа ԥхьаԥшьаҩыс амаҵ аура иаҟәыҵит .
Или иаамҭазы шәынхозҭгьы , шәышԥазнеиуаз шәара иԥацәа рыгәнаҳақәа дахьрызхьамԥшуаз ?
Иҟалозма уи шәзыхҟьашо хаҳәны , насгьы шәаҟәыҵуазма Анцәа имаҵ аура ?
Ишԥаҟаиҵеи Давид агәнаҳа , аха иҟаиҵазеи Анцәа ?
Иегова Давид бзиа дибон , насгьы уи « сгәы дақәшәоит » ҳәа изиҳәеит ( Аус .
13 : 22 ; 1 Сам .
[ 1 Сам . ] 13 : 13 , 14 ) .
Аха ԥыҭраамҭак ашьҭахь Давид Вирсавиа лҿы дкалҭшьҭаныҟәеит , насгьы лара лцәымтәымкәа дҟалеит .
Уи аамҭазы лхаҵа Уриа еибашьра дыҟан .
Уи аамҭала ҳәа аҩныҟа даныхынҳә , Давид Уриа Вирсавиа лахь дцаны длыцшьҭаларц азы илшоз зегь ҟаиҵеит , ахәыҷы иаб Уриа иоуп ҳәа зегьы ргәы иаанагарц азы .
Аха Уриа аҳ ииҳәаз дацымныҟәеит , убри аҟынтә Давид Уриа аибашьраҿы дҭахартә иҟаиҵеит .
Давид игәнаҳа ӷәӷәа алҵшәа бааԥсқәа изаанагеит , уи иахҟьаны иҭаацәеи иареи агәаҟра ӷәӷәақәа ирықәшәеит ( 2 Сам . [ 2 Сам . ] 12 : 9 — 12 ) .
Аха Иегова Давид иахь агәшаҭара ааирԥшит , избанзар Давид абжьааԥны Анцәа иҿаԥхьа « игәы цқьаны » дныҟәон ( 1 Аҳ . [ 1 Цар . ]
9 : 4 ) . Шәара усҟантәи аамҭазы шәынхозҭгьы , шәышԥазнеиуаз уи ?
Иҟалозма Давид ихымҩаԥгашьа шәзыхҟьашо хаҳәны ?
а ) Ишԥанеимыгӡеи Пиотр иажәа ?
б ) Избан Иегова Пиотр ихы дзаирхәоз , уи агхақәа шыҟаиҵозгьы ?
Абиблиа иануп даҽаӡәы иҿырԥштәы , уи Пиотр иоуп .
Иисус уи апостолс далихит .
Аха уеизгьы , Пиотр зны-зынла ииҳәоз , насгьы иҟаиҵоз аниашамыз ыҟан .
Иаҳҳәап , Иисус зегь раасҭа ианицәыцәгьаз аамҭазы иапостолцәа даанрыжьит .
Уи аԥхьа Пиотр иҳәахьан Иисус ахаангьы дшаанимыжьуа , егьырҭ ус ҟарҵаргьы ( Марк 14 : 27 — 31 , 50 ) .
Аха Иисус дыкны данырга , апостолцәа зегьы , Пиотргьы дналаҵаны , дааныжьны ицеит .
Пиотр Иисус зынӡа дсыздырӡом ҳәа зныкымкәагьы иҳәеит ( Марк 14 : 53 , 54 , 66 — 72 ) .
Аха Пиотр иҟаиҵаз дахьхәит . Убри аҟынтә Иегова уи мап ицәимкит , анаҩсгьы ихы даирхәон .
Усҟантәи аамҭазы шәара Иисус ишьҭанеицәа шәыруаӡәкызҭгьы , иарԥсыҽуазма шәыгәрахаҵара Пиотр иҟаиҵаз ?
Избан агәра ганы шәзыҟоу Иегова еснагь иҟаиҵо шиашоу ?
Арҭ аҿырԥштәқәа иаҳдырбоит Иегова имаҵзуҩцәа шьоукы агхақәа шыҟарҵоз , насгьы егьырҭ ргәы шыддырхьуаз .
Уи аҩыза иахьагьы ҳақәшәар алшоит .
Иҟаҳҵозеи усҟан ?
Иалҳаршома уи ҳзыхҟьашо хаҳәны иҟаларц ?
Аӡәы ҳгәы нирхеит ҳәа иаанҳажьуама ҳара Иегова ижәлари иареи , ҳаизараҿы иҟоу аишьцәеи аиаҳәшьцәеи уахь иналаҵаны ?
Мамзаргьы Иегова зны-зынла агәнаҳа ҟазҵаз ахьхәырц азы аамҭа шриҭо , насгьы аҵыхәтәаны иара зегь шириашо еилаҳкаауоу ?
Аха зны-зынла агәнаҳа ӷәӷәа ҟазҵаз Иегова игәшаҭара мап анацәыркуа , насгьы ианахьымхәуа ыҟоуп .
Агәра ганы шәыҟазаалома Иегова ианаамҭоу зегь шиӡбо , иаҭаххаргьы , иахьымхәыз агәнаҳаҟаҵаҩ аизара дшалицо ?
Дышԥарзыҟаз Иисус Иуда Искариоти Пиотри рыгәнаҳақәа ?
Абиблиаҿы ирацәоуп Анцәа имаҵзуҩцәа рҿырԥштәқәа . Дара иаарыкәыршаны инхоз ауаа агәнаҳа ӷәӷәақәа шыҟарҵозгьы , Анцәа ижәлари иареи ирызиашаны иаанхон .
Иаҳҳәап , Иисус 12 - ҩык апостолцәа алихаанӡа , уахык шаанӡа Иаб диҳәон .
Урҭ апостолцәа дыруаӡәкын Иуда Искариот .
Ԥыҭрак ашьҭахь Иуда Иисус диҭиит , аха уи Иисус Иаби иареи реизыҟазаашьақәа бжьнамхит .
Иара убас урҭ реизыҟазаашьақәа бжьнамхӡеит Пиотр Иисус мап ахьицәикызгьы ( Лука 6 : 12 — 16 ; 22 : 2 — 6 , 31 , 32 ) .
Иисус идыруан иҟалаз Иегова имаҵзуҩцәеи иареи ишырхарам .
Ишьҭанеицәа шьоукы игәы шкарыжьызгьы , Иисус азиашара ааршԥны идыз аус наигӡон . Иегова уи дизылԥхеит .
Иара Иисус иԥсы ҭеиҵеит , насгьы жәҩантәи Аҳраҿы Аҳас дҟалеит ( Матф . 28 : 7 , 18 — 20 ) .
Иаҳәози заа Абиблиа иахьатәи Анцәа ижәлар ирызкны ?
Иисус Иегова имаҵзуҩцәеи иареи рыгәра игон , уи азы иара амзызқәа иман .
Уи аҩыза агәрагара ҳаргьы иҳамоуп .
Шәрызхәыц аҵыхәтәантәи арҭ аамҭақәа раан Иегова имаҵзуҩцәа ихы иархәаны иҟаиҵо аус џьашьахәқәа !
Иахьа ақьырсиантә еизарак аҳасабала еидкылоу Анцәа ижәлар рымацара роуп адгьыл ахьынӡа-наӡааӡо аҵабырг ауаа ирылазырҵәо , избанзар дара роуп Иегова напхгара ззиуа .
Абар Анцәа ижәлар рдоуҳатә ҭагылазаашьа иазкны Исаиа ( Исаия ) 65 : 14 иану : « Смаҵзуҩцәа ргәырӷьабжь галоит , избанзар ргәы гәырӷьарыла иҭәызаалоит » .
Ҳашԥарзыҟазар акәу егьырҭ рыгхақәа ?
Иегова имаҵзуҩцәа гәырӷьоит , иара инапхгареи ицхыраареи рыбзоурала аус қьиақәа рыҟаҵара ахьрылшо .
Уи аамҭазы еиҳа-еиҳа еизҳауа агәырҩеи агәаҟреи ирыхҟьаны , Аҩсҭаа инапаҵаҟа иҟоу адунеи ҵәаауеит .
Убри аҟынтә даараӡа иҟәыӷарахомызт , насгьы ииашахомызт Иегова имаҵзуҩцәа шьоукы иҟарҵо агхақәа иорганизациеи иареи рхараҵара .
Ҳара Иегова иахь азиашара ааҳарԥшлароуп , насгьы егьырҭ рыгхақәа ииашаны рызнеира ҳҵалароуп .
13 , 14 . а ) Избан ҳагәрахаҵара ҳацеиҩызшо ҳашьцәеи ҳаҳәшьцәеи рахь ачҳара зааҳарԥшлар акәу ?
б ) Иарбан қәыргәыӷроу иаҳгәалашәозар ҳахәҭоу ?
Ҳхы шԥамҩаԥаҳгар акәу , Анцәа имаҵзуҩцәа рҟынтә аӡәы ажәала ма усла ҳгәы ҳирхьзар ?
Екклезиаст ( Экклезиаст ) 7 : 9 аҿы апринцип бзиа ануп : « Агәаара уахымццаклан , избанзар агәаара ахшыҩдақәа роуп згәы иҭоу » .
Раԥхьатәи ауаа анаӡара рцәыӡижьҭеи 6 000 шықәса раҟара ҵуеит .
Инаӡам ауаа агха рмыхьыр ауам .
Убри аҟынтә ҳагәрахаҵара ҳацеиҩызшо ҳашьцәеи ҳаҳәшьцәеи еснагь ииашаны рхы мҩаԥыргалоит ҳәа ҳазымԥшлар ауп . Урҭ рыгхақәа ҳрызхәыцуазар , уи ахәарҭа ҳнаҭом , насгьы Анцәа ижәлар амаҵ рыцура агәырӷьара ҳзаанагом .
Еиҳа ишәарҭоу , аӡә игха иахҟьаны ҳагәрахаҵара ԥсыҽхар , насгьы Анцәа иорганизациа аанҳажьыр ауеит .
Уи аҩыза ҟалазҭгьы , ҳара Анцәа игәаԥхара анагӡара алшара адагьы , адунеи ҿыц аҿы анхаразы агәыӷра ҳцәыӡыр алшон .
Агәырӷьареи агәыӷра ӷәӷәеи рыхьчаразы , угәы шьҭызхуа Иегова иқәыргәыӷра еснагь иаҳгәалашәозар ауп : « Сара ажәҩан ҿыци адгьыл ҿыци сшоит , уаанӡатәи уаҳа иргәалашәалаӡом , ргәахьгьы уаҳа иааиӡом » ( Ис . [ Ис . ] 65 : 17 ; 2 Пиотр 3 : 13 , АдҾ ) .
Егьырҭ рыгхақәа ирыхҟьаны иаҳмырӡып иссиру абарҭ азылԥхарақәа .
Ииҳәози Иисус егьырҭ рыгхақәа ҳшырзыҟазар акәу аганахь ала ?
Аха адунеи ҿыц ҟалаанӡа , аӡәы ажәала ма усла ҳгәы анҳирхьуа ииашаны ҳхы мҩаԥаҳгаларц азы , Анцәа ихәыцшьа ҳаҿыԥшлар ауп .
Ҳазхәыцыр ҳалшоит Иисус иажәақәа рҿы иаарԥшу апринцип : « Ауаа рыгәнаҳарақәа ранашәыжьлар , Жәҩан иҟоу Шәабгьы шәара ишәымоу агәнаҳарақәа шәанаижьуеит ; Ауаа рыгәнаҳарақәа ранажьра мап ацәышәкыр , шәара Шәабгьы шәыгәнаҳарақәа шәанаижьуам » .
Иара убас иаҳгәалаҳаршәап « заҟантә даҭасымҵарызеи агәнаҳа сзызуа сашьа ? бжьынтәу ? »
ҳәа Пиотр Иисус дышиазҵааз .
Иисус аҭак ҟаиҵеит : « Иуасҳәом : « бжьынтәы рҟынӡа » — бжьынтә хынҩажәеижәабантәы » .
Иисус иажәақәа еилыкка иаадырԥшуеит егьырҭ рыгхақәа ранажьра ҳазхиазар шҳахәҭоу ( Матф . 6 : 14 , 15 ; 18 : 21 , 22 ) .
Иарбан ҿырԥшу Иосиф иҳаиҭаз ?
Уи аҿы Иосиф аҿырԥш бзиа ҳаиҭеит . Иара Рахиль лҟынтәи Иаков иоуз аԥацәа дреиҳабын .
Иосиф жәаҩык иашьцәа иҵашьыцуан , Иаков уи еиҳа бзиа дахьибоз азы . Дара Иосиф тәыс дырҭиит .
Имаҷымкәа ашықәсқәа цеит .
Иосиф иус қьиақәа рыла ахьӡ бзиа ирҳаит .
Иара Мысра анапхгаҩ ишьҭахь аҩбатәи аҭыԥ ааникылеит .
Иашьцәа ахьынхоз адгьыл аҿы амлакра аныҟала , урҭ афатә аархәарц азы Иосиф иахь иааит , аха дара рашьа дырзымдырӡеит .
Иосиф илшон имаз амчра ихы иархәаны иашьцәа изыруз азы ишьа иур .
Уи аҭыԥан иара иашьцәа рҽырыԥсаху-рҽырмыԥсаху еиликаарц азы , иԥишәарц иӡбеит .
Иашьцәа ииашаҵәҟьаны рыҽшырыԥсахыз аниба , иара ихы дирдырит .
Ԥыҭрак ашьҭахь иҳәеит : « Шәымшәан .
Сара шәхәыҷқәеи шәареи афатә шәыгсыжьуам » .
Абиблиаҿы иануп Иосиф « убасала урҭ ргәы ирҭынчит » ҳәа ( Аҟаз . [ Быт . ]
50 : 21 ) . Ҳхы мҩаԥаҳгалар шԥаҳҭаху , егьырҭ ҳгәы анҳдырхьуа ?
Ҳара зегьы ҳнаӡам аҟынтә , иаҳхаҳмыршҭлар ауп ҳаргьы егьырҭ ргәы дҳархьыр шҳалшо .
Ус шыҟалаз еилаҳкаазар , Абиблиа ишаҳәо еиԥш , згәы нҳархаз ауаҩы ҳцаны ҳаинышәар ауп .
( Уаԥхьа Матфеи 5 : 23 , 24 . )
Ҳара ҳгәы иахәоит егьырҭ ианҳанарыжьуа , насгьы ианҳцәымгәаауа , убри аҟынтә дара рганахь алагьы убас ҟаҳҵалар ҳҭахуп .
Кәаласаа рахь 3 : 13 аҿы иануп : « Аӡәи-аӡәи шәеибашаҭа , шәгәеизынхарақәа , шәгәалақәа шәыбжьышәх , ишәанеибажь , Христос [ « Иегова » , АдҾ ] ишшәанаижьыз аиԥш » .
1 Коринфаа рахь 13 : 5 аҿы ишану еиԥш , ақьырсианцәа иаадырԥшуа абзиабара « ԥсахеибакра-гәаара алам » .
Иаҳзааигәоу иранаҳажьуазар , Иегова ҳаргьы иҳанаижьуеит .
Егьырҭ ҳгәы анҳдырхьуа , шәааи агәшаҭара ааҳарԥшлап , Жәҩантәи Ҳаб ҳара ҳахь ишааирԥшуа еиԥш .
( Уаԥхьа Аԥсалом 102 : 12 — 14 [ 103 : 12 — 14 , АдҾ ] . )
Жәытә-натә аахыс ауаа абриллиант ахә ҳаракны иршьоит .
Бриллиантқәак рыхә даараӡа ицәгьоуп .
Аха Анцәа изы абриллиант ма егьырҭ ахаҳәқәа раасҭа еиҳа зыхә ҳараку ыҟоуп .
Изакәызеи уи ?
Ҽнак зны иӡаахым жәабжьҳәаҩыс иҟаз Аикануш зыхьӡу ԥҳәыск апаспорт лыԥшааит .
Апаспорт аҩныҵҟа абанктә картақәа , насгьы аԥара рацәаны иагәылан .
Илбаз атәы иӡаахым жәабжьҳәаҩыс иҟаз лхаҵа изеиҭалҳәеит .
Дара уи аамҭазы афинанстә уадаҩра ӷәӷәақәеи ауалқәеи рыман .
Аха уеизгьы апаспорт ианыз аҭыӡҭыԥ ала ирыԥшааз дырхынҳәырц рыӡбеит .
Апаспорт зтәыз аԥшәмеи иҭаацәеи даара иџьаршьеит хаҵеи-ԥҳәыси иҟарҵаз .
Аикануш лхаҵеи лареи урҭ ирзеиҭарҳәеит ламысцқьарала ахымҩаԥгара Абиблиа ишыднарҵаз . Даҽакала ахымҩаԥгара рыламыс иаҵанакуамызт .
Ироуз алшара рхы иархәаны , дара уи аҭаацәара Иегова ишаҳаҭцәа рыӡбахә рзеиҭарҳәеит , насгьы апубликациақәа рзаанрыжьит .
Уи аҭаацәара Аикануш ҳамҭас аԥара лыдыргалеит , аха лара уи мап ацәылкит .
Адырҩаҽны уи аԥҳәыс Аикануш лыҩныҟа днеит , насгьы абриллианттә мацәаз лызналгеит , уи лымгаргьы лымуит . Убас лара аџьшьара аалырԥшыр лҭахын .
Уи аҭаацәара еиԥш , иахьа аӡәырҩы иџьаршьар ауан Аикануш лхаҵеи лареи иаадырԥшыз аламысцқьара .
Аха иџьеишьама уи Иегова ?
Дышԥазнеи иара урҭ рхымҩаԥгашьа ?
Иаԥсазма аламысцқьара аарԥшра ?
Арҭ азҵаарақәа рҭак еилкаауп .
Иегова имаҵзуҩцәа агәра ганы иҟоуп аҟазшьа бзиақәа раарԥшраҿы иара ианиҿыԥшуа , уи шигәаԥхо .
Иегова изы уи ахьы , араӡын , ма егьырҭ ахазынақәа зегь раасҭа ахә ҳаракуп .
Ааи , зыхә ҳаркуи иҳаракыми аганахь ала Анцәа ихәаԥшышьа ауаа реиҳараҩык рхәаԥшышьа еиԥшӡам ( Ис . [ Ис . ]
55 : 8 , 9 ) . Анцәа имаҵзуҩцәа Иегова игәаԥхо аҟазшьақәа реизырҳаразы рхы еигӡаӡом , насгьы уи дара рзы даараӡа ихадоуп .
Уи ус шакәу убарҭоуп Абиблиаҿы агәеилых бзиеи аҟәыӷареи ирызкны иаҳәо аҟынтәи .
Ажәамаанақәа ( Притчи ) 3 : 13 — 15 аҿы иануп : « Насыԥ имоуп аҟәыӷара зыԥшааз , насгьы агәеилых бзиа зауа ауаҩы , избанзар аҟәыӷара араӡын арҳара аасҭа еиӷьуп , ахашәалахәгьы ахьы иаанаго аасҭа еиҳауп .
Уи акораллқәа раасҭа ахә ҳаракуп , зыхә ушьо акы иузадкылом » .
Еилкаауп Иегова арҭ аҟазшьақәа амазара аасҭа рыхә шишьо .
Иаҳҳәар ҳалшозеи аламысцқьара иазкны ?
Иегова еснагь аламысцқьара ааирԥшуеит , иара « зажәа ԥсахрак ақәым Анцәа » иоуп ( Тит 1 : 2 ) .
Иара апостол Павел игәы азҭеиҵеит актәи ашәышықәсазы инхоз ауриацәа иреиуаз ақьырсианцәа асаламшәҟәы рзыҩра : « Шәныҳәала ҳара ҳзы ; ҳарҭ ҳаламыс ацқьара , ахирра агәра ҳгоит , иҟаҳҵо зегьы гәык-ԥсык ала , иаша-ҵабыргла иҟаҳҵоит » ( Аур . 13 : 18 ) .
Иисус Христос аламысцқьара шаарԥшлатәу аганахь ала аҿырԥш бзиа ҳаиҭеит .
Иаҳгәалаҳаршәап аԥхьаԥшьаҩы Каиафа Иисус ишиеиҳәаз : « Зыԥсҭоу Анцәа уинсырқәуеит , иҳаҳә , Уара уоума Анцәа Иԥа Христос ? »
Иисус ламысцқьарала Мессиа шиакәу деилиркааит , урҭ ажәақәа рзы Синедрион Иисус Анцәа дирџьоит ҳәа ахара иднаҵар шауазгьы , насгьы ашьра иқәырҵар шрылшозгьы ( Матф . 26 : 63 — 67 ) .
Иааҳарԥшуама ҳара аламысцқьара , иаҳҳәап , аҵыхәтәанынӡа зегь ҳамҳәар , ма ишыҟаҵәҟьаз еиҭаҳамҳәар , уи афеида ҳзаанагозар ?
Аҵыхәтәантәи арҭ амшқәа рзы аламысцқьара аарԥшра мариам , избанзар аӡәырҩы ауаа рхы-рыԥсы иашьҭоуп , ак абаҳарҳари ҳәа идәықәуп ( 2 Тим . 3 : 2 ) .
Афинанстә кризиси аусура аԥшаара ахьыцәгьоуи ирыхҟьаны , ауаа аламысцқьара ишахәаԥшуа аҽаԥсахит .
Аӡәырҩы аӷьычреи , аӡәы иитәу мцҳәарыла ицәгареи , егьырҭ ииашам аусқәеи цәгьара рылам ҳәа ирыԥхьаӡоит .
Иахьа инхо ауаа аӡәырҩы ари аҩыза агәазыҟашьа аадырԥшуеит , насгьы лассы-лассы ирҳәоит ахашәалахәы уоурц уҭахызар , аламысцқьара аарԥшра иаҭыԥым ҳәа .
Ақьырсианцәа шьоукгьы аԥаразы аԥсыцәгьара ахьаадырԥшуаз иахҟьаны , ииашамкәа рхы мҩаԥыргеит , уи аизараҿы рыхьӡ бжьнахит ( 1 Тим . 3 : 8 ; Тит 1 : 7 ) .
Аха ииашоу ақьырсианцәа реиҳараҩык Иисус иҿыԥшуеит .
Дара еилыркаауеит ақьырсиантә ҟазшьақәа амали аԥареи раасҭа рыхә шыҳараку .
Убри аҟынтә Анцәа изиашоу арԥарцәеи аҭыԥҳацәеи ашкол аҿы ахәшьара бзиақәа роурц азы ихырҩылааӡом ( Ажәам . [ Прит . ]
20 : 23 ) . Аиаша ҳҳәозар , аламысцқьара еснагь зегьы ахә ршьом .
Убри аҟынтә ҳаргьы ҳаламысцқьаразы Аикануш иҭабуп ҳәа шларҳәаз еиԥш иҳарҳәоит ҳәа ҳазыԥшымзар ауп .
Аха Анцәа игәаԥхоит ҳара ламысцқьарала ҳхы анымҩаԥаҳго .
Убас ҳаламыс цқьаны иаанхоит . Уи акы иузадкылом .
Уи ус шакәу ҳнарбоит Гагик зыхьӡу аиашьа иҿырԥштәы .
Иара еиҭеиҳәоит : « Сқьырсианхаанӡа анаплак ду аҿы аус зуан . Уи аиҳабы иахәҭаз ашәахтә имшәарц азы , ахашәалахәы шаҟа ыҟаҵәҟьаз аирбаӡомызт .
Напхгаҩык иеиԥш , ашәахтә алхҩы аҵарҭыша иҭаны „ сиацәажәалар “ акәын , ҳмахинациақәа имбозшәа ҟаиҵаларц азы .
Аҵыхәтәаны сара зыгәра агара иаԥсам ауаҩы ихьӡ сырҳаит .
Аҵабырг анеилыскаа , урҭ аусқәа мап рцәыскит , сусуразы имаҷымкәа аԥара шсоуазгьы .
Сара схатә бизнес аасыртырц сыӡбеит .
Иаразнак сбизнес закәанла ишьақәсырӷәӷәеит , насгьы ашәахтәқәа зегь сшәоит » ( 2 Кор .
8 : 21 ) . Гагик иациҵоит : « Схашәалахәы уаанӡатәи аасҭа ҩынтә еиҵахеит , убри аҟынтә сҭаацәа рныҟәгара сцәыцәгьахеит .
Аха уажәшьҭа сара еиҳа насыԥ сымоуп .
Иегова иҿаԥхьа сыламыс цқьоуп . Сыҷқәынцәа рзы сҿырԥш бзиоуп , аизараҿгьы аҭакԥхықәрақәа сырҭеит .
Ашәахтә алхыҩцәеи абизнес аҿы аус зцызуеи рыбжьара ахьӡ бзиа сырҳаит » .
Иегова игәаԥхоит аҟазшьа бзиақәа , аламысцқьарагьы уахь иналаҵаны , раарԥшраҿы ҳаниҿыԥшуа , уи ала иаҳирҵо анҳарԥшӡо ( Тит 2 : 10 ) .
Иара аҳ Давид игәазҭеиҵеит угәы шьҭызхуа абарҭ ажәақәа рыҩра : « Сара сажәит , аха макьана исымбац ауаҩы цқьа дгәыгәҭажьны , ихылҵуагь ча ҿаҵак рымамкәа » ( Аԥсал . 36 : 25 [ 37 : 25 , АдҾ ] ) .
Уи Абиблиаҿы зыӡбахә ану Анцәа ицәшәоз Руфь лҿырԥшы иаҳнарбоит .
Лара зықәрахь инеихьаз ланхәа даанылмыжьӡеит .
Руфь Израиль дынхаларц , насгьы иҵабыргу Анцәа имаҵ луларц лыӡбеит ( Руфь [ Руфь ] 1 : 16 , 17 ) .
Моисеи изакәан инақәыршәаны , лара аџьабаа бо ачахҳәаҵәқәа еизылгон , уи абзоурала зыламыс цқьоу , аусура бзиа избо ҳәа ахьӡ бзиа лырҳаит .
Давид ԥыҭрак ашьҭахь ишиҳәаз еиԥш , Иегова Руфьи Ноеминьи аанимыжьӡеит ( Руфь [ Руфь ] 2 : 2 — 18 ) .
Иегова Руфь лматериалтә ҭахрақәа мацара ракәӡам дзеиҷаҳаз .
Руфь дылхылҵшьҭрахеит аҳ Давид , иара убас изқәыргәыӷыз Мессиаҵәҟьагьы !
( Руфь [ Руфь ] 4 : 13 — 17 ; Матф . 1 : 5 , 16 ) . Иегова имаҵзуҩцәа шьоукы зда ԥсыхәа ыҟамгьы арҳара рцәыцәгьоуп .
Амц рҳәар , еиҳа ирзымариахоит , аха дара ргәы ақәкны аус аура иаҿуп .
Уи ала зеиԥшыҟам Анцәа иҟазшьақәа , аламысцқьарагьы уахь иналаҵаны , амал аасҭа рыхә шыршьо аадырԥшуеит ( Ажәам . [ Прит . ] 12 : 24 ; Еф . 4 : 28 ) .
Руфь леиԥш , адунеи ахьынӡа-наӡааӡо инхо ақьырсианцәагьы Иегова ацхырааразы амч шимоу агәра ганы иҟоуп .
Дара еснагь Абиблиаҿы иану ақәыргәыӷра ҳазҭаз иқәгәыӷуеит , уи абас иҳәеит : « Угәыгәҭасыжьуам , уаансыжьуам » ( Аур . 13 : 5 ) .
Иегова зныкымкәа ишьақәирӷәӷәахьеит еснагь аламысцқьара аазырԥшуа ацхыраара анырҭаху дышрыцхраауа .
Иара зда ԥсыхәа ҳамам шҳаиҭо аганахь ала иажәа наигӡоит ( Матф . 6 : 33 ) .
Ааи , ауаа абриллианти зыхә ҳараку егьырҭ ахаҳәқәеи даара рыхә ршьоит .
Аха ҳара агәра ганы ҳаҟоуп жәҩантәи Ҳаб иааҳарԥшуа аламысцқьареи егьырҭ аҟазшьақәеи зыхә ҳараку ахаҳәқәа раасҭа рыхә шишьо !
Ламысцқьарала ҳхы анымҩаԥаҳго , ҳаламыс цқьазаауеит , насгьы хақәиҭрала егьырҭ ажәабжь раҳәара ҳалшоит
Шәрыԥхьама шәыхшыҩ рзышьҭны аҵыхәтәантәи аброшиурақәа ?
Игәашәҭ анаҩстәи азҵаарақәа рҭак аҟаҵара шәылшоу-ишәылымшоу .
Избан Иегова ажәытәан ижәлар Израиль имҩаԥыргоз аибашьрақәа дзырзыразыз ?
Иегова абзиабара аазырԥшуа Нцәоуп .
Аха зны-зынла ижәлар амцқьареи агәаҟрақәеи рҟынтә ихьчарц азы , еибашьларц рыдиҵон .
Анцәа ихала иӡбон аибашьра ианалагатәыз , насгьы уи зхы алазырхәуаз .
Иҟарҵалар рыхәҭоузеи аҭаацәа , ихбыџу рхәыҷқәа Иегова имаҵ аура ргәазҭарҵарц азы ?
Дара ихбыџу рхәыҷы бзиа дырбалар , насгьы ахынраалара аадырԥшлар ауп .
Иара убас аҭаацәа агәеилых бзиеи аилкаареи аадырԥшлар рыхәҭоуп .
Изызхәыцтәузеи , ацәажәара ҳалагаанӡа ?
Ҳажәақәа егьырҭ ахәарҭа рзаанагаларц азы , иазхәыцтәуп : 1 ) ианҳәатәу ( Еккл .

[ Эккл . ] 3 : 7 ) ; 2 ) иҳәатәу ( Ажәам .
[ Прит . ] 12 : 18 ) ; 3 ) ишҳәатәу ( Ажәам . [ Прит . ] 25 : 15 ) .
Иарбан ииашам хымҩаԥгашьоу ақьырсианцәа зҽырцәырыхьчо ?
Ақьырсианцәа амц рҳәаӡом , насгьы аӡәы ацәгьа изырҳәаӡом .
Дара ишымцу дырны аӡәы ихьӡ зырцәгьо аинформациа рыладырҵәом , иӷьычӡом , мцҳәарала аӡәы иитәу ицәыргаӡом .
Изусҭцәада « аԥшьаҩ-еиҳабацәа » ҳәа Абиблиаҿы зыӡбахә ҳәоу ?
Ажәақәа « аԥшьаҩ-еиҳабацәа » ҵакыс ирымазҭгьы ҟаларын аԥшьаҩцәа ихадаз рхаҭарнакцәа , насгьы уаанӡа ԥхьаԥшьаҩцәас иҟаз .
Ҳашԥарзыҟазар акәу Агәаларшәара ахәылԥаз аҿы ачеи аҩи здызкыло ?
Ақьырсианцәа ачеи аҩи здызкыло ҳараркӡом .
Анцәа идоуҳала иалхҵәҟьоу ақьырсианцәа ҷыдала иалкааны ирызнеилоит ҳәа иазыԥшӡам Урҭ ақьырсианцәа Анцәеи дареи иҷыдоу аизыҟазаашьақәа ахьрымоу иахыҽхәаӡом ( Матф .
23 : 8 — 12 ) . Иаҳҵозеи ҳара Авраам Анцәа дшиҩызахаз аҟынтә ?
Иҟалап Авраам Анцәа деиликаазар Сим иҟынтәи .
Иара убас иблақәа рыла ибон Анцәа иҭаацәеи иареи дышреиҷаҳауаз , убри ала аԥышәа ду ирҳаит .
Ҳара убри аҿы Авраам игәрахаҵара ҳаҿыԥшлар ҳҭахуп .
Ишԥеихшаз Абиблиа ахқәеи ажәеинраалақәеи рыла ?
XIII ашәышықәсазы аԥшьаҩы Стефан Ленгтон Абиблиа ахқәа рыла еихишеит .
Раԥхьаӡа Ауриатә Ҩырақәа жәеинраалала еихызшаз аиудеиатә хҩылааҩцәа роуп , XVI ашәышықәсазы аҵарауаҩ Робер Етьиенн Ақьырсиантә Бырзен Ҩырақәа убасҵәҟьа еихишеит .
Аҩсҭаа Иисус данԥишәоз , дықәиргылаҵәҟьама уи аныҳәарҭа аҭӡамц ?
Ара иалкааны ак узышьақәырӷәӷәом .
Матфеи 4 : 5 , насгьы Лука 4 : 9 ирну ажәақәа иаанагозар рылшоит уи уахь абара ала днаган ҳәа , ма ииашаҵәҟьаны аныҳәарҭа аҭӡамц дықәгылан ҳәа .
Ишԥеиԥшу ақьырсиантә маҵзура аӡаӡа ?
Аӡаӡа хәыҷы-хәыҷла ауп ишыҟало .
Уи аҵиаақәа рыԥсҭазаара зыбзоуроу ауп .
Ииашаҵәҟьаны аӡаӡа Анцәа иҟынтә зылԥхароуп ( Ҩынтә .
[ Втор . ] 33 : 13 ) . Анцәа ижәлар ақьырсиантә маҵзураҿы ирбо аџьабаа аӡаӡа иаҿурԥшыр алшоит .
« Иара иҭәра-иԥхарахьтә лыԥхаки лыԥхаки еишьҭала иаҳзаауеит » ( ИОАНН 1 : 16 ) .
АШӘАҚӘА : 95 , 13
Ишԥааирԥши Иегова ауаатәыҩса рахь ҳзыԥсам ақьиара зеиԥшыҟам знеишьала ?
Ишԥаҳалшо напхгара ҳзызуа агәнаҳа акәымкәа , ҳзыԥсам ақьиара шакәу ааҳарԥшыр ?
Иарбан зылԥхарақәоу Иегова иааирԥшуа ҳзыԥсам ақьиара иаҳзаанаго ?
1 , 2 . а ) Еиҭашәҳәа аӡахәаҭра аԥшәма изку Иисус иажәамаана . б ) Еилаҳкаауазеи ари ажәамаана аҟынтәи агәыҭбаареи ҳзыԥсам ақьиареи ирызкны ?
АШЬЫЖЬ шаанӡа иӡахәаҭразы аусуҩцәа иԥшаарц азы , аӡахәаҭра аԥшәма аџьармыкьахь дцоит .
Иара ирыдигало аџьаԥса иақәшаҳаҭхо аусуҩцәа иԥшаауеит .
Аха аӡахәаҭра аԥшәма аусуҩцәа изхаӡом , убри аҟынтә еиҭа ауаа иԥшаарц азы , зныкымкәа аџьармыкьахь дхынҳәуеит . Аусура аамҭа ахыркәшарахь ианнеиуаз ииԥшаазгьы аԥара бзиа рыдигалоит .
Ахәылбыҽха иара аусуҩцәа ааԥхьаны , ирыдигалаз рџьаԥса риҭоит .
Зегьы аԥара еиҟараны ироуеит — шьыжьы инаркны аус зуазгьы , сааҭ заҵәык аус зуазгьы .
Усҟан шьыжьы инаркны аус зуаз ашшра иалагоит .
Аӡахәаҭра аԥшәма иреиҳәоит : « Ишәыдызгалаз аџьаԥса шәақәшаҳаҭхеит .
Исымаӡами сара азин досу шаҟа исҭаша аӡбара ?
Мамзаргьы иаасырԥшуа агәыҭбааразы шәгәы ԥжәоу ? »
( Матфеи 20 : 1 — 15 ) . Иисус еиҭеиҳәаз ари ажәамаана Абиблиа лассы-лассы зыӡбахә аҳәо Иегова иҟазшьақәа руак ҳгәаланаршәоит — ҳзыԥсам иқьиара .
Аԥсышәала иҭыжьу Ауасиаҭ Ҿыц аҿы уи абырзен ажәа « алыԥха » ҳәа еиҭагоуп .
( Шәаԥхьа 2 Коринфаа рахь 6 : 1 . )
Угәы иаанагар алшон сааҭ заҵәык аус зуаз амш зегь азы аџьаԥса иаԥсамызт ҳәа , аха аӡахәаҭра аԥшәма зеиԥшыҟам ақьиара ааирԥшырц иҭаххеит .
Абар ҵарауаҩык Абиблиақәа жәпакы рҿы « алыԥха » ҳәа еиҭарго ажәақәа « ҳзыԥсам ақьиара » ирхиҳәааз : « Ари ажәа иаанарԥшуа аҵакы хада ауаҩы иибаз аџьабаа азы акәымкәа , даԥсамкәа , хәыда-ԥсада иоуз аҳамҭа ауп » .
3 , 4 .
Избан Иегова ауаатәыҩса рахь ҳзыԥсам ақьиара зааирԥшыз , насгьы ишԥаҟаиҵеи уи ?
Абиблиаҿы иануп « Анцәа иҳаҭәеишьо . . . алыԥха » аӡбахә ( Ефесаа рахь 3 : 7 ) .
Изҳаиҭозеи Анцәа уи алыԥха ?
Ишԥаҳаиҭо уи ?
Зегь рыла Иегова иҭахрақәа ҳрықәшәозҭгьы , усҟан иқьиара ҳаԥсахон .
Аха уи ҳалшаӡом .
Убас , иҟәыӷаз аҳ Соломон иҩит : « Дыҟаӡам адгьыл аҿы гәнаҳак ҟамҵакәа , аус қьиақәа мацара ҟазҵо уаҩ иашак » ( Екклезиаст [ Экклезиаст ] 7 : 20 ) .
Убри аҩыза апостол Павелгьы иҳәеит : « Агәнаҳа иаҵам уаҩԥсы дыҟам , урҭ зегьы Анцәа илыԥха , ихьӡ-иԥша иалыхәдоуп » , насгьы « агәнаҳарақәа рылҵшьас , шьаугас ирзыҟоу аԥсроуп » ( Римаа рахь 3 : 23 ; 6 : 23а ) .
Уи ауп ҳара ҳзыԥсоу .
Аха Иегова агәнаҳара иаҵоу ауаатәыҩса рахь зеиԥшыҟам знеишьала ҳзыԥсам ақьиара ааирԥшит .
Уи ала бзиа ҳшибо агәра ҳиргеит .
Иара Ихшаазаҵә ҳара ҳзы дыԥсырц азы , адгьыл ахь дааишьҭит ( Иоанн 3 : 16 ) .
Убри аҟынтә Павел иҩит : « Иисус . . . иахьа хьӡи-ԥшеи иҭоуп , избанзар Анцәа игәаҳәарала зегь ҿызхыз , ирхыԥсааз иакәхеит » ( Ауриацәа рахь 2 : 9 ) .
Ииашаҵәҟьаны , « Анцәа иҳамҭа — ҳара Иҳақәиҭу Иисус Христос иҟны наунагӡа аҟазаароуп » ( Римаа рахь 6 : 23б ) .
5 , 6 .
Лҵшәас иамоузеи а ) агәнаҳа напхгара ахьҳазнауа ?
б ) ҳзыԥсам ақьиара напхгара ахьҳазнауа ?
Ишԥарҭынхеи ауаа агәнаҳаи аԥсреи ?
Абиблиа иҳаилнаркаауеит « аӡә [ Адам ] иҟаиҵаз агәнаҳара иахҟьаны аԥсра » ихылҵшьҭра зегь рҿаԥхьа аҳра шауа́з ( Римаа рахь 5 : 12 , 14 , 17 ) .
Аха , насыԥны , агәнаҳа анапхгара аҵаҟа ҳаанхару-ҳаанымхару ҳаӡбар ҳалшоит .
Иисус Христос иҿыхратә ԥсхҭынҵара агәра ҳгозар , Иегова иааирԥшуа ҳзыԥсам ақьиара анапхгара аҵаҟа ҳҟалоит .
Апостол Павел иҩуан : « Ацәгьоурақәа , агәнаҳарақәа рхыԥхьаӡара иахьазҳауа , агәнаҳахыхра , аԥсҿыхра , алыԥхаура аҭыԥ роуеит , избан акәзар ауаа рыҩнуҵҟа агәнаҳарақәа аҳра шрымаз , аԥсрахьы ишкылнагоз аиԥш , ҳиашамҩаҿ аразреи ақьиареи аҳра руеит , урҭ ҳара Иҳақәиҭу Иисус Христос иҿы наӡаӡа иҟазаауеит » ( Римаа рахь 5 : 20 , 21 ) .
Ҳара агәнаҳа ҳаҵоуп , аха агәнаҳа напхгара ҳазнауларц алҳмыршалар ауп .
Агәнаҳа ҟаҳҵазар , Иегова иҳанаижьырц ҳиҳәоит .
Павел ақьырсианцәа ргәырҽаниҵон : « Агәнаҳа аԥшәымак аҳасабала шәыҩнуҵҟа аҭыԥ амамзароуп , избан акәзар уажәшьҭа шәара напхгара шәзызуа азакәанԥҟарақәа ракәым , ишәзыԥшу алыԥха-гәыразрақәа роуп » ( Римаа рахь 6 : 14 ) .
Убас , ҳара ҳзыԥсам ақьиара напхгара ҳазнауеит .
Лҵшәас иамоузеи уи ?
Павел иҳәоит : « Анцәа иҳаиҭо , ҳаиқәырхара алзыршо алыԥха-агәыԥха — ауаа зегьы иртәуп , ирзеиԥшуп , — уи алшара ҳнаҭоит адгьылтә гәаҳәарақәа мап ҳәа рызҳәара , ари адунеи аҿы иаша ҵабыргла , ԥсы цқьарала аҟазаара » ( Тит иахь 2 : 11 , 12 ) .
7 , 8 .
Иаанагозеи Иегова иааирԥшуа ҳзыԥсам ақьиара ҵҩа амам ҳәа иҳәоу ажәақәа ?
( Шәрыхәаԥш астатиа алагамҭаҿы иаагоу асахьақәа . )
Апостол Пиотр иҩуан : « Шәара-шәара шәымаҵ еибаула , доусы Анцәа иахьтә ишәаҭәашьоу ҵҩа змам доуҳатә беиарала , баҩхатәрала » ( 1 Пиотр 4 : 10 ) . Иаанагозеи уи ?
Ҳзықәшәо ауадаҩра зеиԥшразаалакгьы , уи ҳаиааирц азы Иегова амч ҳаиҭар илшоит ( 1 Пиотр 1 : 6 ) .
Ҳзыԥсам ақьиара аарԥшуа , аԥышәарақәа рҿы Анцәа иҳагу ҳаиҭоит .
Анцәа иааирԥшуа ҳзыԥсам ақьиара ииашаҵәҟьаны ҵҩа амам .
Апостол Иоанн иҩуан : « Иара иҭәра-иԥхарахьтә лыԥхаки лыԥхаки еишьҭала иаҳзаауеит » ( Иоанн 1 : 16 ) .
Ҵҩа змам Анцәа иқьиара абзоурала , ҳара ирацәаны азылԥхарақәа ҳамоуп .
Иарбанқәоу урҭ ?
Иарбан зылԥхароу иаҳзаанаго Иегова иааирԥшуа ҳзыԥсам ақьиара , насгьы ишԥаҳалшо уи азы аџьшьара иҭара ?
Иегова ҳагәнаҳақәа ҳанаижьуеит .
Иегова иааирԥшуа ҳзыԥсам ақьиара абзоурала , ҳагәнаҳақәа ҳанаижьуеит , урҭ ҳрыхьхәуазар , насгьы игәнаҳау ҳгәаҳәарақәа ҳааҟәымҵӡакәа ҳарҿагылозар .
( Шәаԥхьа 1 Иоанн 1 : 8 , 9 . )
Анцәа иааирԥшуа агәшаҭара аџьшьара иҭара , насгьы ихьӡ арҳаракра ҳгәазҭанаҵалар ауп .
Павел Анцәа идоуҳала иалхыз аишьцәа ирзиҩит : « Уи [ Иегова ] ҳара алашьцара зхатәаз адунеи ҳалганы , бзиа иибауа Иара Иԥа Иԥсҳара ҳалаиргылт , — ҳара Уи Ишьала ҳҿыхуп , ҳагәнаҳарақәа ҳанажьуп » ( Кәаласаа рахь 1 : 13 , 14 ) .
Иегова ҳагәнаҳақәа ахьҳанаижьуа абзоурала , зеиԥшыҟам егьырҭ азылԥхарақәа ҳауеит .
Иарбан зылԥхароу Анцәа иааирԥшуа ҳзыԥсам ақьиара абзоурала иҳауа ?
Анцәеи ҳареи иҭынчу аизыҟазаашьақәа ҳауеит .
Ҳааиижьҭеи агәнаҳа ҳаҵоуп аҟынтә , Анцәа иаӷацәа реиԥш ҳаԥхьаӡан .
Апостол Павел иҳәеит « ҳарҭ , ԥаса Анцәа иаӷацәаз ауаа , Иԥа иԥсра » ҳаиннаршәеит ҳәа ( Римаа рахь 5 : 10 ) .
Уи иабзоураны Анцәеи ҳареи иҭынчу аизыҟазаашьақәа ҳауит .
Павел зеиԥшыҟам уи алшара Иегова иааирԥшуа ҳзыԥсам ақьиара иадиҳәалеит : « Убри аҟнытә , ҳагәрахаҵара [ Анцәа идоуҳала иалху Христос иашьцәа рыгәрахаҵара ] иабзоураны ҳагәнаҳарақәа анаҳхыхха , Иҳақәиҭу Иисус Христос ила Анцәа дызхылаԥшуа адунеи ҳауит , Иара ила иҭәы-иԥха иҟоу , иахьа ҳара ҳазлахәу аԥсҭазаара ҳзаатит » ( Римаа рахь 5 : 1 , 2 ) .
Изакәытә зылԥхароузеи уи !
Анцәа иааирԥшуа ҳзыԥсам ақьиара ахьааԥшуа .
Ажәабжь бзиа аларҵәараҿы ( Шәахәаԥш абзац 11 . )
Ишԥанарго Анцәа идоуҳала иалху аиашарахь « егьырҭ ауасақәа » ?
Анцәа иҿаԥхьа уаа иашаны ҳҟалар ҳалшоит .
Аԥааимбар Даниил иҳәеит аҵыхәтәантәи аамҭазы « аилкаара змоу » Анцәа идоуҳала иалху рҟынтә иаанхаз « аӡәырҩы аиашарахь » инаргалоит ҳәа .
( Шәаԥхьа Даниил [ Даниил ] 12 : 3 . )
Ажәабжьҳәаратә , насгьы арҵаратә ус абзоурала , дара миллионҩыла « егьырҭ ауасақәа » Иегова иҿаԥхьа уаа иашаны аҟалара ирыцхрааит ( Иоанн 10 : 16 ) .
Аха уи алзыршаз Иегова иааирԥшуа ҳзыԥсам ақьиара ауп .
Павел иҳәеит : « Рхара зырхыхугьы хара рымамызт азы акәӡам , Христос Иисус ила иҟалаз , хәыда-ԥсада ироуз аҿыхра иабзоураны ауп » ( Римаа рахь 3 : 23 , 24 ) .
Анцәа иҳәара алшараҿы ( Шәахәаԥш абзац 12 . )
Ишԥеидҳәалоу анцәаиҳәареи ҳзыԥсам ақьиареи ?
Анцәа итәарҭа ҳазааигәахоит иҳәара абзоурала .
Ҳзыԥсам ақьиара аарԥшуа , Иегова даҽа зылԥхарак ҳаиҭоит — иҳәара абзоурала итәарҭа азааигәахара .
Павел уи « лыԥха ҳазҭо итәарҭа » ҳәа азиҳәеит , насгьы « ҳамшәа-ҳмырҳа » уи ҳазааигәахар шҳалшо иҳәеит ( Ауриацәа рахь 4 : 16а ) .
Иегова алшара ҳаиҭеит Иԥа ихьӡала ҳиҳәауа ҳаизааигәахаларц .
Иисус ибзоурала , « Иара иахь иҳамоу агәрахаҵарала ҳамшәа-ҳмырҳа абри амҩа ҳануп » ( Ефесаа рахь 3 : 12 ) .
Иегова иҳәара алшара — ари ҳзыԥсам ақьиара зеиԥшыҟам аарԥшышьақәа ируакуп .
Ианаамҭоу ацхыраара аиураҿы ( Шәахәаԥш абзац 13 . )
Ишԥаҳалшо Иегова иааирԥшуа ҳзыԥсам ақьиара абзоурала ианаамҭоу ацхыраара аиура ?
Ианаамҭоу ацхыраара ҳауеит .
Павел Иегова ҳиҳәо ҳаизааигәахаларц ҳаиҳәеит , ианаамҭоу агәшаҭареи алыԥхеи ҳаурц азы ( Ауриацәа рахь 4 : 16б ) .
Аԥышәарақәеи ауадаҩрақәеи ҳанрықәшәо , Иегова иахь ҳхы рханы , игәшаҭареи ицхыраареи ҳаҳәалар ҳалшоит .
Иегова ҳаҳәарақәа рҭак аҟаҵара уалс ишидымгьы , лассы-лассы аишьцәеи аиаҳәшьцәеи рыла дҳацхраауеит . Уи ҳацхраауеит агәымшәара аарԥшны аҳәара́ : « Анцәа сара дсыцхырааҩуп , акгьы сацәшәом : ауаҩԥсы исзиураны иҟоузеи ? »
( Ауриацәа рахь 13 : 6 ) .
Иаҳнаҭозеи Иегова иааирԥшуа ҳзыԥсам ақьиара ?
Агәҭынчра ҳаԥшаауеит .
Иегова ҳзыԥсам иқьиара ааирԥшуеит аҟынтә , ҳгәы каҳаны ҳаныҟоу агәҭынчра ҳаиҭоит ( Аԥсалом 50 : 19 [ 51 : 17 , АдҾ ] ) .
Павел ашьҭашәарыцарақәа ирықәшәаз Фессалоника инхоз ақьырсианцәа ирзиҩит : « Иҳақәиҭу Иисус Христоси ҳара бзиа ҳазбо , лыԥха ҳазҭо , гәыӷрала ҳгәалаҟара шьҭызхуа Аб Анцәеи шәгәы-шәыԥсы дырраҳаҭааит , шәдырӷәӷәааит » ( 2 Фессалоникаа рахь 2 : 16 , 17 ) .
Шаҟа ҳгәы арҭынчуазеи Иегова бзиа ҳшибо , насгьы ҵҩа змам иқьиара шааирԥшуа ахьаҳдыруа !
Иарбан гәыӷроу иҳамоу , Анцәа иааирԥшуа ҳзыԥсам ақьиара абзоурала ?
Наӡаӡатәи аԥсҭазааразы агәыӷра ҳамоуп .
Ҳара зегьы агәнаҳа ҳаҵоуп аҟынтә , Иегова иакәмызҭгьы агәыӷра ҳауамызт .
( Шәаԥхьа Аԥсалом 48 : 8 , 9 [ 49 : 7 , 8 , АдҾ ] . )
Иисус ишьҭанеицәа иреиҳәеит : « Сара Саазышьҭыз гәахәарас имоу Уи Иԥа дызбауа дарбанзаалакь Иара дазхеиҵаразы , наӡаӡатәи аԥсҭазаара иауразы ауп » ( Иоанн 6 : 40 ) .
Ааи , наӡаӡатәи аԥсҭазааразы агәыӷра — ари Анцәа иааирԥшуа ҳзыԥсам ақьиара абзоурала иҳаиҭо зеиԥшыҟам ҳамҭоуп .
Хымԥада Павел уи еиликаауан , убри аҟынтә иҩуан : « Анцәа иҳаиҭо , ҳаиқәырхара алзыршо алыԥха-агәыԥха — ауаа зегьы иртәуп , ирзеиԥшуп » ( Тит иахь 2 : 11 ) .
Ишԥаадырԥшуаз раԥхьатәи ақьырсианцәа шьоукы Анцәа иааирԥшуа ҳзыԥсам ақьиара тәамбарала ишазыҟаз ?
Иегова иааирԥшуа ҳзыԥсам ақьиара абзоурала имаҷымкәа азылԥхарақәа ҳамоуп , аха ҳгәы иаанамгалар ауп игәнаҳау ҳхымҩаԥгашьа Анцәа игәаԥхалоит ҳәа .
Раԥхьатәи ақьырсианцәа шьоукы « Анцәа игәыразра , игәыҭбаара дара бжьысрала , ҳаҭырдарала , калшьҭаныҟәарала аҟазааразы рхы » иадырхәон ( Иуда 4 ) .
Урҭ ақьырсианцәа ргәы иаанагон иарбанзаалак агәнаҳа аҟаҵара рылшоит , насгьы Иегова еснагь иранаижьлоит ҳәа .
Рхаҭа тәамбарала Анцәа иқьиара иахьазнеиуаз адагьы , егьырҭгьы убас ҟарҵаларц ргәазҭарҵон .
Иахьагьы уи аҩыза агәазыҟашьа аазырԥшуа зегьы алыԥха-агәыԥха адоуҳа ладырҟәуеит , ацәа ԥырҽуеит ( Ауриацәа рахь 10 : 29 ) .
Иарбан лабжьароу Пиотр ақьырсианцәа ириҭаз ?

Иахьагьы Аҩсҭаа ақьырсианцәа шьоукы агәра диргеит агәнаҳа ҟарҵаларгьы , Анцәа игәшаҭара иазыԥшызар рылшоит ҳәа .
Иегова иахьхәыз агәнаҳаҟаҵаҩцәа ранажьра дшазхиоугьы , иара дазыԥшуп ҳхы ҳамеигӡаӡакәа игәнаҳау ҳгәаҳәарақәа ҳарҿагылалоит ҳәа .
Иара Пиотр игәазҭеиҵеит ианиҵарц : « Гәы цаҳә-цаҳәла сыззыҟоу , шәгәышәҽаныз , закәанԥҟара ззымдыруа ауаа ражәа ҟьала шәыхнамхразы , шәацымныҟәаразы , ишәымоу агәрахаҵара шәцәымӡразы , Ҳаиқәырхаҩ Иҳақәиҭу Иисус Христос илыԥха-гәыԥхала шәыӷәӷәаха , шәмарымажаха » ( 2 Пиотр 3 : 17 , 18 ) .
Иарбан ҭакԥхықәроу иҳаднаҵо Иегова иааирԥшуа ҳзыԥсам ақьиара ?
Ҳара Иегова иааирԥшуа ақьиаразы иҭабуп ҳәа иаҳҳәоит , насгьы еилаҳкаауеит иареи иаҳзааигәоуи рҿаԥхьа ауал шҳаду .
Убри аҟынтә иҳамоу аҳамҭақәа Анцәа ирҳаракреи ауаа рыцхраареи рзы ҳхы иаҳархәалар ауп .
Ишԥа ?
Павел иҳаилиркааит : « Иҳауз алыԥха иабзоураны ҳарҭ зегьы , ҳамҭак аҳасабала , баҩхатәрак-баҩхатәрак ҳаҭәашьоуп . . . амаҵура иазшоу — дзызшоу наигӡалааит ; арҵаҩра заҭәашьахаз — арҵаҩра ус инапы алакызааит . . . агәрахаҵара , агәышьҭыхра иазҟазоу — агәрахаҵареи агәышьҭыхреи дырҿызааит . . . аӡә ицхыраара иазгәышьуагьы — игәыҭбаара гәаҳәарала идирбалааит » ( Римаа рахь 12 : 6 — 8 ) .
Иегова иааирԥшуа ҳзыԥсам ақьиара аҭакԥхықәра ҳаднаҵоит : инагӡаны ақьырсиантә маҵзура аҽалархәра , егьырҭ абиблиатә ҵабырг дырҵара , аишьцәеи аиаҳәшьцәеи ргәы ашьҭыхра , ҳгәы нзырхаз ранажьра .
Иарбан ҭакԥхықәроу анаҩстәи астатиаҿы ҳазлацәажәо ?
Анцәа ибзиабара ду азы иааҳарԥшуа аџьшьара ҳгәазҭанаҵалар ауп « ажәабжь бзиа — Аевангелие ауаа рыларҵәара » азы , Анцәа иааирԥшуа ҳзыԥсам ақьиара атәы рзеиҭаҳәаразы иҳалшо зегь аҟаҵара ( Аусқәа 20 : 24 ) .
Уи аҭакԥхықәра иазкны еиҳа инарҭбааны анаҩстәи астатиаҿы ҳалацәажәоит .
Абзац 2 .
Ажәа « алыԥха » ари , насгьы анаҩстәи астатиаҿы абиблиатә жәеинраалақәа рҿы ианҳԥыло , зыӡбахә ҳәоу Анцәа иааирԥшуа « ҳзыԥсам ақьиара » ауп , избанзар уи ажәа рхы иадырхәоит иқьиоу аҳамҭа , ма қьиарала аҭара аарԥшразы .
Анцәа иааирԥшуа ҳзыԥсам ақьиара аӡбахә ҳаналацәажәо , уи ажәа иаанарԥшуеит Анцәа гәыҭбаарыла , ацымхәра дазымԥшкәа , иҳаиҭо аҳамҭа .
« Анцәа иажәабжь , ажәабжь бзиа — Аевангелие ауаа ирыларҵәауа » ( АУСҚӘА 20 : 24 ) .
АШӘАҚӘА : 101 , 84
Ҳгәы зызҭанаҵалар акәзеи Иегова иааирԥшуа ҳзыԥсам ақьиара ?
Ишԥаныԥшуеи Аҳра иазку ажәабжь бзиа Иегова иааирԥшуа ҳзыԥсам ақьиара ?
Ишԥааирԥшуеи Иегова ҳзыԥсам иқьиара адунеи ҿыц аҿы ?
1 , 2 .
Ишԥааирԥшуаз апостол Павел аџьшьара Анцәа иара иахь иааирԥшыз дзыԥсам ақьиаразы ?
АПОСТОЛ Павел зны иҳәеит : « Анцәа илыԥха . . . сара сахь . . . иааирԥшыз . . . баша ибжьамӡит » .
( Шәаԥхьа 1 Коринфаа рахь 15 : 9 , 10 . )
Павел ибзианы идыруан Анцәа иара иахь иааирԥшыз агәшаҭара ду дшаԥсамыз , избанзар уаанӡа ақьырсианцәа ӷәӷәала иԥхаирсуан .
Павел иԥсра маҷк шагыз , амаҵзураҿы цхырааҩс имаз Тимофеи изиҩит : « Мчы-лшарас иҟоу зегьы сызҭауа , Иҳақәиҭу Христос Иисус иҭабуп ҳәа иасҳәоит ииаша-ҵабыргу аӡәы ҳәа сыԥхьаӡаны , имаҵ аура ахьсаҭәеишьаз » ( 1 Тимофеи иахь 1 : 12 — 14 ) .
Иарбан маҵзуроу зыӡбахә иҳәоз ?
Павел ефестәи аизара аиҳабацәа иреиҳәеит : « Схы-сыԥсҭазаара среигӡом , сзызхьуа — Иҳақәиҭу Иисус снапы ианиҵаз аус — Анцәа иажәабжь , ажәабжь бзиа — Аевангелие ауаа ирыларҵәауа сымҩа анысра ауп » ( Аусқәа 20 : 24 ) .
Иарбан иҷыдоу маҵзуроу Павел идыз ?
( Шәахәаԥш астатиа алагамҭаҿы иаагоу асахьа . )
Иарбан Иегова иааирԥшуа ҳзыԥсам ақьиара зныԥшуа жәабжь бзиоу Павел ауаа ирылеиҳәоз ?
Иара Ефес инхоз ақьырсианцәа ирзиҩит : « Шәара . . . ишәаҳахьеит Анцәа илыԥха-игәаԥха иртәу , шәара шәзыҳәан снапы ианҵоу » ( Ефесаа рахь 3 : 1 , 2 ) .
Павел ауриацәа иреиуамыз ажәабжь бзиа рзеиҭаҳәара дҵас идын , уи абзоурала дара Амессиантә Аҳраҿы Христос напхгара ицҟазҵало рхыԥхьаӡара ирыҵанакыр алшон .
( Шәаԥхьа Ефесаа рахь 3 : 5 — 8 . )
Идыз амаҵзура гәацԥыҳәарала инагӡо , Павел иахьатәи ақьырсианцәа аҿырԥш бзиа рзаанижьит , насгьы иара иахь иаарԥшыз дзыԥсам ақьиара баша ишыбжьамӡыз ҳирбеит .
4 , 5 .
Избан иаҳҳәар зҳалшо Аҳра иазку ажәабжь бзиеи Анцәа иааирԥшуа ҳзыԥсам ақьиара иазку ажәабжь бзиеи акоуп ҳәа ?
Аҵыхәтәантәи арҭ амшқәа раан Иегова имаҵзуҩцәа Аҳра иазку ажәабжь адунеи ахьынӡа-наӡааӡо « ажәларқәа зегьы азышаҳаҭхаразы » ирыларҳәаларц адҵа рыдуп ( Матфеи 24 : 14 ) .
Уи ажәабжь иара убас Анцәа иааирԥшуа ҳзыԥсам ақьиара иазку ажәабжь ҳәа азуҳәар алшоит , избанзар Аҳра анапхгара аҵаҟа иҳауа азылԥхарақәа зыбзоурахо Иегова Христос ила иааирԥшыз ҳзыԥсам ақьиара ауп ( Ефесаа рахь 1 : 3 ) .
Ҳаиҿыԥшуама ҳара Павел , насгьы иаҳҭома Иегова аџьшьара иааирԥшуа ҳзыԥсам ақьиаразы , гәацԥыҳәарала амаҵзура ҳҽалархәуа ?
( Шәаԥхьа Римаа рахь 1 : 14 — 16 . )
Ари аԥхьа иҟаз астатиаҿы еилырган Иегова иааирԥшуа ҳзыԥсам ақьиара абзоурала ҳара , агәнаҳа иаҵоу ауаа , иҳауа азылԥхарақәа .
Убри аҟынтә уалс иҳадуп ҳхы ҳамеигӡакәа ауаа зегьы Иегова абзиабара шааирԥшуа , насгьы уи дара ирнырыр шрылшо атәы рзеиҭаҳәара .
Ишԥаҳалшо Анцәа иааирԥшуа ҳзыԥсам ақьиара егьырҭ ахә ршьаларц азы ҳрыцхраар ?
6 , 7 .
Избан ауаа аҿыхратә ԥсхҭынҵара атәы анырзеиҭаҳҳәо , Анцәа иааирԥшуа ҳзыԥсам ақьиара иазку ажәабжь бзиа рзеиҭаҳҳәоит ҳҳәар зҳалшо ?
Ауаа иаарҭаху аҟаҵара иахьақәиҭу ари адунеи аҿы гәнаҳак аныҟарҵо , ак рхароуп ҳәа рыԥхьаӡаӡом , убри аҟынтә аҿыхратә ԥсхҭынҵара шырҭаху рзеилкаауам .
Убри аамҭазгьы аԥсҭазаараҿы иаарҭаху ҟазҵо , аха уи анасыԥ шырзаанамго еилызкаауа ауаа еиҳа-еиҳа ирацәахоит .
Иегова ишаҳаҭцәа ирацәажәаанӡа аӡәырҩы агәнаҳа закәу , уи шаҳныруа , насгьы агәнаҳа атәра ҳаҽшаҳамҭаша рзеилкаауамызт .
Гәыкала иҟоу ауаа Иегова Ихшаазаҵәу Иԥа адгьыл ахь даашьҭны агәнаҳаи аԥсреи рҟынтәи ҳашҿихыз анеилыркаауа , агәҭынчра ду роуеит . Иегова уи аҟаҵара игәазҭазҵаз ибзиабара дуи ҳара ҳахь иааирԥшуа ҳзыԥсам ақьиареи роуп ( 1 Иоанн 4 : 9 , 10 ) .
Иегова даараӡа бзиа иибо Иԥа изкны Павел иҩит : « Ҳара Уи ила , Иара Ишьала ҳҿыххеит , ҳагәнаҳақәа ҳанажьхеит , игәыҳалалра , иразра ирыбзоураны » ( Ефесаа рахь 1 : 7 ) .
Христос иҿыхра Анцәа ибзиабара злааирԥшыз зеиԥшыҟам знеишьоуп , уи иқьиара ҵҩа шамам шьақәнарӷәӷәоит .
Шаҟа ҳгәы шьҭнахуазеи Христос иҿыхратә ԥсхҭынҵара агәра ҳгозар , ҳагәнаҳақәа шҳанажьхо , насгьы ҳаламыс шыцқьахо ахьаҳдыруа !
( Ауриацәа рахь 9 : 14 ) . Ииашаҵәҟьаны ари егьырҭ ирзеиҭаҳәатәу жәабжь бзиоуп .
Избан агәнаҳа иаҵоу ауаа Анцәа инышәар зрыхәҭоу ?
Ҳара аҭакԥхықәра ҳадуп ауаа Ҳазшаз иҩызахар шрылшо рзеиҭаҳәара .
Ауаҩы Христос иҿыхратә ԥсхҭынҵара агәра агара далагаанӡа , Анцәа диаӷоуп ҳәа дыԥхьаӡоуп .
Апостол Иоанн иҩит : « Аԥа дхазҵауа наӡаӡатәи аԥсҭазаара имоуп ; Аԥа дазхазымҵаз бзазара имам , Анцәа ила лахь имоуп » ( Иоанн 3 : 36 ) .
Насыԥны , Христос иԥсхҭынҵара абзоурала ҳара Анцәа ҳаинышәар ҳалшоит .
Павел иҳәеит : « Шәарҭ , зны иҟашәҵоз аус бааԥсқәа шәырхырҟьаны , мап шәыцәкын , аӷацәа реиԥш шәыԥхьаӡаны ; уажәы ицәеижь ала , иԥсрала шәеиниршәеит , иҿаԥхьа ацқьацәа шәреиԥшны , хара змам шәакәны шәцәыригаразы » ( Кәаласаа рахь 1 : 21 , 22 ) .
9 , 10 . а ) Иарбан ҭакԥхықәроу Христос Анцәа идоуҳала иалху иашьцәа ирыдиҵаз ?
б ) Ишԥарыцхраауеи « егьырҭ ауасақәа » Анцәа идоуҳала иалху рашьцәа ?
Христос адгьыл аҿы инхо Анцәа идоуҳала иалху иашьцәа « аиныршәага ажәа » раҭәеишьеит .
Павел иҳәеит : « Абарҭқәа зегьы илшеит Анцәа , Уи Христос ила Иареи ҳареи ҳаиниршәеит , иҳадиҵеит абри аинышәаратә мҩа ҳанызаарацы .
Анцәа Христос илшарала ари адунеии Иареи еинышәеит , ауаа ируаз агәнаҳарақәа , иҟарҵоз ацәгьарақәа дрықәмыӡбеит , иранаижьит , абри аиныршәага ажәа ҳарҭгьы иҳаҭәеишьеит .
Абасала , ҳарҭ Христос ҳаихаҭарнакцәоуп , ҳара ҳала Анцәеи ауааи еицәажәоит , еимадоуп ; убри аҟнытә Христос ихьӡала ҳшәыҳәоит : Анцәеи шәареи шәеинышәа » ( 2 Коринфаа рахь 5 : 18 — 20 ) .
« Егьырҭ ауасақәа » Анцәа идоуҳала иалху рашьцәа ари амаҵзура анагӡаразы рыцхраара алшара ахьрымоу ахә ҳаракны иршьоит ( Иоанн 10 : 16 ) .
Христос ихаҭарнакцәа реиԥш , дара ауаа абиблиатә ҵабырг ддырҵарц , насгьы Иегова иҩызахарц азы , ихадоу аус нарыгӡоит .
Ари аус Анцәа иааирԥшуа ҳзыԥсам ақьиара иазку ажәабжь бзиа ауаа рыларҵәаразы иҳаду адҵа иахәҭакуп .
11 , 12 .
Избан ауаа Иегова иҳәара шрылшо иазку ажәабжь жәабжь бзиоуп ҳҳәар залшо ?
Аӡәырҩы ауаа Анцәа иҳәоит баша ргәы дырҭынчырц азы , аха рыҳәарақәа шиаҳауа агәра ргаӡом .
Ҳара Иегова аҳәарақәа шиаҳауа ауаа ирзеиҭаҳҳәалар ауп .
Аԥсаломшәаҳәаҩ Давид иҩуан : « Уара иуаҳауеит аматанеира ; ԥсы зхоу зегьы Уара уахь рхы кыдуп .
Азалымдарақәа сгәы дырҭынчуам , уара иурыцқьап ҳацәгьаурақәа зегьы » ( Аԥсалом 64 : 3 , 4 [ 65 : 2 , 3 , АдҾ ] ) .
Иисус иҵаҩцәа иреиҳәеит : « Сара сыхьӡала шәызҳәауазаалакь насыгӡоит » ( Иоанн 14 : 14 ) .
Ҳәарада , уи зыӡбахә иҳәоз Иегова игәаԥхара иақәшәо аҳәарақәа роуп .
Иоанн агәра ҳиргоит : « Иара игәаҳәара иатәу акы ҳаҳәар , ҳазҳәо шиаҳауа аадыруеит » ( 1 Иоанн 5 : 14 ) .
Шаҟа ҳаигәырӷьозеи анцәаиҳәара — ари баша шгәырҭынчгам , аха « лыԥха ҳазҭо итәарҭа » , Иегова , изааигәахара алшара шакәу ауаа рзеиҭаҳәара ! ( Ауриацәа рахь 4 : 16 ) .
Ауаа иандҳарҵо ишахәҭоу Анцәа иҳәара , изыхәҭоу иахь рыҳәарақәа рырхара , насгьы изыхәҭоу а́ҳәара , Иегова изааигәахареи ауадаҩрақәа раан агәҭынчра аԥшаареи ҳрыцхраауеит ( Аԥсалом 4 : 2 [ 4 : 1 , АдҾ ] ; 144 : 18 [ 145 : 18 , АдҾ ] ) .
13 , 14 . а ) Иарбан ҳаҭыру Анцәа идоуҳала иалху ирыҭахо ?
б ) Иарбан иџьашьахәу усқәоу Анцәа идоуҳала иалху ақьырсианцәа ауаа рзы иҟарҵало ?
Иегова ҳзыԥсам ақьиара ицқьам ари асистема анықәигалак ашьҭахьгьы иааирԥшлоит .
Анцәа 144 000 - ҩык доуҳала иалху ақьырсианцәа жәҩантәи Аҳраҿы Христос напхгара ицҟаҵаразы аҳаҭыр риҭеит .
Уи иазкны Павел иҩуан : « Гәыҭбаарала иҟоу Анцәа ибзиабара ду ҳазкны , ҳарҭ зыгәнаҳарақәа ирылаԥсны , ирылаханы иҟаз Иисус Христос иҿы ԥсҭазаара ҳаиҭеит , шәара зегьы лыԥхала шәеиқәырханы , — уи аԥсцәа рахьтә даниргылоз аамҭазы , ҳаргьы ҳициргылт , ажәҩан аҟны , Христос Иисус иҿы аҟазаара ҳаҭәеишьеит .
Абри ала Уи иҭахын Иисус Христос иҟны наунагӡа иаҳзыҟаиҵо алыԥха-агәыԥха ҳалаирԥшразы » ( Ефесаа рахь 2 : 4 — 7 ) .
Ҳхаҿгьы иаҳзаагом Анцәа идоуҳала иалху ақьырсианцәа ажәҩан аҿы Христос Иаҳра ҭыԥ аҿы аҳра ицруларц азы ианидтәалалак ирзыԥшу азылԥхарақәа ( Лука 22 : 28 — 30 ; Филиппаа рахь 3 : 20 , 21 ; 1 Иоанн 3 : 2 ) .
Дара роуп Иегова иааирԥшуа ҳзыԥсам ҵҩа змам иқьиара ҷыдала изирбо .
Дара Христос иҭаца , « Иерусалим ҿыц » , ракәхоит ( Аатра 3 : 12 ; 17 : 14 ; 21 : 2 , 9 , 10 ) .
Иисуси дареи ауааԥсыра рхәышәтәлоит , агәнаҳаи аԥсреи рҟынтә ахақәиҭреи анаӡареи риура ирыцхраалоит .
( Шәаԥхьа Аатра 22 : 1 , 2 , 17 . )
15 , 16 .
Ишԥааирԥшуеи Иегова ҳаԥхьаҟа « егьырҭ ауасақәа » рахь изыԥсам иқьиара ?
Ефесаа рахь 2 : 7 аҿы иануп Анцәа наунагӡа илыԥха шҳаиҭало .
Ҳәарада , Иегова идунеи ҿыц аҟны адгьыл аҿы инхало зегьы иааирԥшуа ҳзыԥсам ҵҩа змам иқьиара рзыԥшуп ( Лука 18 : 29 , 30 ) .
Ишԥааԥшуеи уи ?
Иаҳҳәап , « адамрақәа ирҭоу » рыԥсы ҭалоит , уи , хымԥада , Анцәа ибзиабара злааԥшуа зеиԥшыҟам знеишьоуп !
( Иов 14 : 13 — 15 ; Иоанн 5 : 28 , 29 ) . Иисус иԥсҭазаара ауаа ирыхҭниҵаанӡа иԥсыз Анцәа изиашаз аҳәсеи ахацәеи , иара убас аҵыхәтәантәи амшқәа раан иԥсаанӡа Анцәа изиашаны иаанхаз « егьырҭ ауасақәа » ирыҵанакуаз ауаа рыԥсы ҭаҵахоит .
Урҭ зегьы ҿыц Иегова имаҵ рулоит .
Иара убас рыԥсы ҭалоит Анцәа иеилкаара иахьымӡакәа иԥсыз миллионҩыла ауаа .
Дара Иегова имчра ишадгыло аарԥшразы алшара роуеит .
Иоанн иҩуан : « Избеит иԥсхьоу , ихәыҷқәаз , идуқәаз — урҭ Анцәа иҿаԥхьа игылан , уаҟа иаартыз ашәҟәқәа ықәын , иубон иаартыз даҽа шәҟәыкгьы — аԥсҭазааратә шәҟәы ; иԥсхьаз рус рыӡбуан . . . ашәҟәқәа рҿы ишарбаз аиԥш ала .
Иԥсны амшын иамаз арахь ирнаҭеит , аԥсра иахәхахьаз , иампыҵакыз , џьаҳаным зҭыԥхахьаз зегьы аԥсреи џьаҳаными арахь идыргьежьит ; абраҟа дарбанзаалакь иус рыӡбуан » ( Аатра 20 : 12 , 13 ) .
Ҳәарада , зыԥсы ҭало Абиблиа иану Анцәа ипринципқәа рхархәашьа рҵароуп .
Уи адагьы , дара « ашәҟәқәа » ирну адунеи ҿыц аҿы иҟало аԥсҭазаара иадҳәалоу Иегова иҭахрақәа зныԥшуа амҩақәҵара ҿыцқәа ирықәныҟәалар акәхоит .
Урҭ ашәҟәқәа ирну аҵакы ахьааиртуа алагьы Иегова ҳзыԥсам иқьиара еиҭах иааирԥшуеит .
Иаҳхаҳмыршҭлар акәзеи , ажәабжь анаҳҳәо ?
Аҵыхәтәа ааигәахацыԥхьаӡа , Аҳра иазку ажәабжь бзиа ауаа рылаҳәаразы ҳара иҳаду адҵа еиҳа ихадахоит ( Марк 13 : 10 ) .
Ҳәарада , уи ажәабжь бзиа Иегова иааирԥшуа ҳзыԥсам иқьиара аныԥшуеит , убри аҟынтә ажәабжь анышәҳәо уи шәхашәмыршҭлан .
Ҳара Иегова ихьӡ арҳаракра хықәкыс иҳамазар ауп .
Ауаа ирзеиҭаҳҳәалар ҳалшоит адунеи ҿыц аҿы иҳауа азылԥхарақәа зегьы зыбзоурахо Иегова иааирԥшуа ақьиара ду шакәу .
Гәацԥыҳәарала « Анцәа иахьтә ишәаҭәашьоу ҵҩа змам доуҳатә беиарала , баҩхатәрала » амаҵ жәула ( 1 Пиотр 4 : 10 ) ( Шәрыхәаԥш абзацқәа 17 — 19 . )
18 , 19 .
Ишԥаҳараҳкуеи Иегова иааирԥшуа ҳзыԥсам ақьиара ?
Ажәабжьҳәара ҳаналахәу , ауаа ирзеиҭаҳҳәалар ҳалшоит Христос Иаҳра анапхгара аҵаҟа ауаа аҿыхратә ԥсхҭынҵара иаанаго азылԥхарақәа зегь шроуа , насгьы хәыҷы-хәыҷла анаӡарахь ишнеиуа .
Абиблиаҿы иануп : « Абаара-аиаӡаара иацәыхьчахаразы , Анцәа ихәыҷқәа ирымоу ахьӡ-аԥша даргьы аԥсахаразы » ( Римаа рахь 8 : 21 ) .
Уи алыршахоит Иегова иааирԥшуа ҵҩа змам ақьиара абзоурала .
Ҳара даара ҳаигәырӷьоит Аатра 21 : 4 , 5 иану угәы шьҭызхуа ажәабжь ауаа рзеиҭаҳәара ахьҳалшо : « Анцәа урҭ лаӷырӡ цырак иадамзаргьы ирҿыжжы иаанижьуам , ирыцқьоит ; шьҭа уаҳа изыҟалом аԥсра ; аҵәуара , аӷызы-ӷызра , аҵәаара , ахьаа-баа ҟалом , избан акәзар ԥаса иҟаз мҩасит » .
Анаҩс иаагоуп атәарҭа ҳарак иқәтәоу Иегова иажәақәа : « Иаԥысҵо зегьы ҿыцуп » .
Нас иациҵоит : « Ианҵа ; избан акәзар арҭ ажәақәа — ииаша-ҵабыргу ажәақәоуп » .
Ҳара ауаа гәацԥыҳәарала ари ажәабжь бзиа рзеиҭаҳҳәалар , Иегова иааирԥшуа ҳзыԥсам ақьиара ҳараҳкуеит .
« Зегь раԥхьа игылоу , Анцәа Иԥсҳара шәахьашьҭазааша ауп , егьырҭ зегьы шәара ишәыҭахап » ( ЛУКА 12 : 31 ) .
АШӘАҚӘА : 40 , 98
Излеиԥшымзеи аҭахрақәеи агәаҳәарақәеи ?
Избан амал аизгара ҳҽацәаҳахьчалар зҳахәҭоу ?
Избан агәра ганы шәзыҟоу Иегова есыҽнытәи шәҭахрақәа дышреиҷаҳауа ?
Излеиԥшымзеи аҭахреи агәаҳәареи ?
ЛАССЫ-ЛАССЫ ирҳәалоит ауаҩы иҭахрақәа рацәам , аха игәаҳәарақәа ҳәаа рымам ҳәа .
Аӡәырҩы аҭахрақәеи агәаҳәарақәеи злеиԥшым рзеилымкаауазар ҟалап .
Излеиԥшымзеи дара ?
Аҭахра — ари зда ԥсыхәа ҳамам ауп .
Ауаа зегьы афатәи , ашәҵатәи , ахыҵакырҭеи рыда ԥсыхәа рымам .
Агәаҳәара — ари иаҳҭаху , аха аԥсҭазааразы уиаҟара ихадам ауп .
Ирҭахузеи ауаа иахьа ?
Еиуеиԥшым аҭыԥқәа рҿы ауаа ргәазыҳәарақәа еиԥшым .
Аизҳазыӷьара иаҿу атәылақәа рҿы аӡәырҩы ирҭаху асмартфон , амопед , ма дгьыл ҿаҵак аахәаразы аԥара аизгара ауп .
Еиҳа ибеиоу атәылақәа рҿы ауаа даҽа гәаҳәарақәак рымоуп : амода иаццо амаҭәа , аҩн ду , ма еиҳа зыхә цәгьоу амашьына аахәара .
Аха ара аматериализм акаҭа уаҿашәар ауеит — иаҳҭахы-иаҳҭахым , иаҳзаахәа-иаҳзаамхәа , еиҳаны амазаара агәаҳәара .
Изакәызеи амал аизгара ?
Амал аизгара , ма аматериализм , — ари адоуҳатә усқәа ракәымкәа , амазара ухы аназушьҭуа ауп .
Ауаҩы амал аизгара дшашьҭоу иҽазышәарақәеи ихықәкқәеи иаадырԥшуеит .
Иара имоу изхом , еснагь еиҳаны имазар иҭахуп .
Амал аизгара иашьҭоу ауаҩы дбеиамзаргьы ауеит , насгьы зыхә цәгьоу амаҭәарқәа ааимхәозар ҟалоит .
Иӷару ауаагьы аматериализм акаҭа иаҿашәар , насгьы зегь раԥхьа иргыланы Аҳра ашьҭазаара иаҟәыҵыр рылшоит ( Ауриацәа рахь 13 : 5 ) .
Ихы ишԥаирхәо Аҩсҭаа « аблақәа зызгәышьуа » ?
Аҩсҭаа анасыԥ ҳамазарц азы уиаҟара иаҳҭахым амаҭәарқәа ҳамазар ауп ҳәа агәра ҳаргара иҽазишәоит .
Уи азы иара анапхгара ззиуа акоммерциа адунеи , насгьы « аблақәа зызгәышьуа » ихы иаирхәоит ( 1 Иоанн 2 : 15 — 17 ; Аҟазаара [ Бытие ] 3 : 6 ; Ажәамаанақәа [ Притчи ] 27 : 20 ) .
Ари адунеи иҳаднагало рацәоуп : зда ԥсыхәа ыҟам , насгьы зхаҭабзиара ҳараку инадыркны зынӡа иаҳҭахым , ҵакы змам , аха ҳхызхуа рҟынӡа .
Иаашәхәахьоума шәара зныкыр маҭәарк , уи ада ԥсыхәа ахьшәымамыз акәымкәа , баша аӡыргараҿы ма авитрианаҿы иахьыжәбаз азы ?
Еилышәкаама анаҩс уи зынӡаск ишышәҭахымыз ?
Абас еиԥш иҟоу иаҳҭахым амаҭәарқәа ҳаԥсҭазаара дыруадаҩуеит .
Урҭ Абиблиа аҭҵаареи , аизарақәа рҽырзыҟаҵареи рҭаареи , иааиԥмырҟьаӡакәа ажәабжьҳәара аҽалархәареи реиԥш иҟоу адоуҳатә усқәа рынагӡараҿы иаҳԥырхагахоит .
Апостол Иоанн ҳгәаҳҽаниҵон ари адунеи , насгьы уи агәаҳәарақәа зегьы шымҩасуа , ишиасуа .
Ирыхьыр рылшозеи амазара аизырҳара мацара зхы азызышьҭуа ?
Аҩсҭаа иҭахуп Анцәа иакәымкәа , амазара амаҵ ҳауларц ( Матфеи 6 : 24 ) .
Аха амазара аизырҳара мацара ҳхы азаҳашьҭуазар , ҳаԥсҭазаара ҵакыдахоит , ҳгәы каҳар ауеит .
Еиҳа еицәоу , доуҳала ҳаԥсыҽхар алшоит ( 1 Тимофеи иахь 6 : 9 , 10 ; Аатра 3 : 17 ) .
Ажәлаҟьаҩ изкыз Иисус иҿырԥштәаҿы иҳәеит Аҳра ажәла амаӷраҿы ианылаҵоу иҟало .
Ауаа « абеиара ихнахыр , егьырҭ агәаҳәарақәа иртәыртәыр , ираҳаз ажәа хәаҽхоит , ҽаҩра азаашьҭуам » ( Марк 4 : 14 , 18 , 19 ) .
Иаҳнарҵозеи ҳара Варух иҿырԥштәы ?
Иаҳгәалаҳаршәап аԥааимбар Иеремиа иписар Варух иҿырԥштәы .
Заа зыӡбахә ҳәаз Иерусалим аилабгара анааигәаха , Варух « еиҳау » — уиаҟара зыхә ҳаракым — дашьҭалеит .
Аха Иегова Варух иеиҳәеит : « Уара уԥсы еиқәсырхоит » ( Иеремиа [ Иеремия ] 45 : 1 — 5 , СРП ) .
Варух уаҳа акгьы дазыԥшымзар акәын .
Анцәа аилабгара ззыԥшыз ақалақь аҿы аӡәгьы имазара аиқәырхара игәы иҭамызт ( Иеремиа [ Иеремия ] 20 : 5 ) .
Ицқьам ари адунеи аҵыхәтәа зынӡа иааигәоуп аҟынтә , уажәы амазара аизырҳара иаамҭам .
Арыцҳара ду аан ҳмазара аҟынтә ак еиқәхоит ҳәа агәыӷра иашам , уи ҳара ҳзы даара зыхә ҳараку ак акәзаргьы ( Ажәамаанақәа [ Притчи ] 11 : 4 ; Матфеи 24 : 21 , 22 ; Лука 12 : 15 ) .
Еилҳаргозеи ҳара уажәы , насгьы избан ?
Иисус ашьхаҿы ииҳәаз ажәахә аҟны иҳаиҭеит зеиԥшыҟам алабжьара . Уа иҳәеит адоуҳатә усқәа ҳрыгәҭамскәа , амал аизгара ҳашьҭамлакәа , насгьы мыцхәы ак гәҭыхас ишьҭымхкәа , есыҽнытәи ҳҭахрақәа шынаҳагӡалаша ( Матфеи 6 : 19 — 21 ) .
Шәааи Матфеи 6 : 25 — 34 ҳаԥхьап , насгьы ҳазхәыцып .
Уи агәра ҳнаргоит анаҩсгьы зегь раԥхьа иргыланы Аҳра ҳашьҭазар шакәу , амал аизгара акәымкәа ( Лука 12 : 31 ) .
8 , 9 . а ) Избан есыҽнытәи ҳҭахрақәа рзы мыцхәы агәҭынчымра зааҳмырԥшлар акәу ?
б ) Иидыруази Иисус ауаа , насгьы урҭ рҭахрақәа ирызкны ?
Шәаԥхьа Матфеи 6 : 25 .
Иисус изыӡырҩуаз « иаҳфарызеи , иаҳажәрызеи ҳәа шәгәы-шәыԥсы , шәцәеижь шәрышьҭамлан » ҳәа иреиҳәаз иаанагон мыцхәы ак гәҭыхас аҟаҵара иаҟәыҵырц шрыхәҭоу .
Иҟалап дара иаҭахым азы агәҭынчымра рымазҭгьы .
Избан Иисус ус зиҳәаз ?
Избанзар мыцхәы ак гәҭыхас ианыҟауҵо , уи амзыз амазаргьы , ихадоу адоуҳатә усқәа рынагӡара иуԥырхагахоит .
Иисус иҵаҩцәа дрызхәыцуан аҟынтә , ашьхаҿы ииҳәаз ажәахә аҿы агәҭынчымра шшәарҭоу даҽа ԥшьынтә ргәырҽаниҵеит ( Матфеи 6 : 27 , 28 , 31 , 34 ) .
Избан Иисус афатәи ашәҵатәи шәрышьҭамлан ҳәа зиҳәаз ?
Урҭ зда ԥсыхәа ыҟам ҳҭахрақәа ракәӡами ?
Ҳәарада !
Афатәи амаҭәеи злааҳхәо ҳамамзар , хымԥада , уи агәҭынчымра ҳазцәырнагоит .
Иисус уи идыруан .
Иара ибзианы идыруан ауаа есыҽны ирҭаху .
Уи инеиҳангьы , еиликаауан ашәышықәсақәа рышьҭахь ишьҭанеицәа ихьанҭоу , « аҵыхәтәантәи амшқәа » раан ишынхало ( 2 Тимофеи иахь 3 : 1 ) .
Усҟан аӡәырҩы усурада инхоит , аинфлиациа ҟалоит , афатә рыгхоит , ма зынӡа ирфо рмоуа иаанхоит .
Аха Иисус еиликаауан ауаҩы иԥсҭазаара афатә аасҭа ахә шыҳараку , ацәеижьгьы амаҭәа аасҭа ишхадоу .
Ихадазар акәзеи ҳара ҳзы , Иисус иҳаиҭаз узҿыԥшуа анцәаиҳәара инақәыршәаны ?
Уи аԥхьа Иисус ашьхаҿы ииҳәаз ажәахә аҿы ауаа рматериалтә ҭахрақәа рзы Анцәа иҳәаларц дирҵон .
Дара жәҩантәи Раб абас и́ҳәалар рылшон : « Иахьа зда ԥсыхәа ҳамам ача ҳаҭ » ( Матфеи 6 : 11 ) .
Ԥыҭрак ашьҭахь иара Анцәа абас и́ҳәаларц реиҳәеит : « Есымша зда ҳхәарҭам ача ҳаҭала » ( Лука 11 : 3 ) .
Аха уи иаанагом ҳматериалтә ҭахрақәа еиҳа ҳрызхәыцлар ауп ҳәа .
Узҿыԥшуа анцәаиҳәараҿы Иисус зегь раԥхьа иргыланы Анцәа Иаҳра ааирц ҳаҳәаларц ҳирҵон ( Матфеи 6 : 10 ; Лука 11 : 2 ) .
Изыӡырҩуаз ргәы ирҭынчырц азы , Иисус иргәалаиршәеит Иегова ишамҭақәа зегьы дышреиҷаҳауа .
11 , 12 .
Иаҳҵозеи ҳара Иегова аҵарақәа дышреиҷаҳауа аҟынтә ?
( Шәахәаԥш астатиа алагамҭаҿы иаагоу асахьа . )
Шәаԥхьа Матфеи 6 : 26 .
Ҳара ажәҩан иалоу аԥсаатә ҳрыхәаԥшыроуп .
Арҭ ашамҭақәа шхәыҷқәоугьы , даараӡа ирацәаны ашәырқәеи , ажәлақәеи , ахәаҷа-маҷеи рфоит .
Иаҳҳәап , аҵыс ауаҩы икапан амазҭгьы , уи ауаҩы иаасҭа еиҳаны акрафон .
Аха дара рхы ныҟәыргарц азы , адгьыл аус адулареи ақәаарыхреи рықәшәаӡом .
Ирҭаху зегьы Иегова ириҭоит ( Аԥсалом 146 : 9 [ 147 : 9 , АдҾ ] ) .
Ҳәарада , иара афатә инаганы рҿы иҭеиҵаӡом !
Уи дара рхала ирыԥшаалар ауп .
Аха ирыԥшааша меигӡарахда ирымоуп .
Иисус агәра ганы дыҟан жәҩантәи Иаб аҵарақәа афатә риҭозар , ауаа есыҽнытәи рҭахрақәа хымԥада дышреиҷаҳауа ( 1 Пиотр 5 : 6 , 7 ) .
Ҳәарада , Иегова афатә ҳҿы иҭеиҵом , аха зда ԥсыхәа ҳамам афатә ааҳрыхырц , ма уи азы иаҭаху аԥара ҳарҳарц азы иҟаҳҵо аҽазышәарақәа дырзылԥхоит .
Ак ҳагхар , иара аӡәы ацхыраара ҳаиҭарц азы игәазҭеиҵар илшоит . Иисус имҳәаӡеит аҵарақәа ахыҵакырҭа зларыԥшаауа , аха Анцәа урҭ аинстинкти , алшарақәеи , рыҭра злаҟарҵашеи риҭеит .
Убас еиԥш Иегова ҳҭаацәеи ҳареи иаҳнаало анхарҭа ҳамазарц азы дҳацхраар илшоит .
Избан аҵарақәа раасҭа ҳахә шыҳараку агәра ҳгар зҳалшо ?
Иисус аҵарақәа рыӡбахә аниҳәа ашьҭахь , изыӡырҩуаз ауаа дразҵааит : « Убарҭ реиҳа шәеиӷьӡами шәара ? »
Агәра ганы иаҳҳәар ҳалшоит уи аамҭазы Иисус иаарласны ауаатәыҩса зегьы иԥсы рыхҭниҵар шакәу дшазхәыцуаз .
( Иаҿшәырԥш Лука 12 : 6 , 7 . )
Иисус иԥсы ауаа мацара роуп изыхҭниҵаз .
Ааи , Иисус дзыԥсыз аҵарақәа рзы акәӡам , аха ҳара ҳзы ауп !
Уи абзоурала наӡаӡа ҳанхалар ҳалшоит ( Матфеи 20 : 28 ) .
Иабеимыхәо ауаҩы агәҭынчымра аарԥшра ?
Шәаԥхьа Матфеи 6 : 27 * .
Избан Иисус изиҳәаз ауаҩы агәҭынчымра аарԥшуа , иԥсҭазаара рак иадамзаргьы изацҵом ҳәа ?
Избанзар баша агәҭынчымра аарԥшра ҳанҵыра иацнаҵом , еиҳагьы иагнархар алшоит .
15 , 16 . а ) Иаҳҵар ҳалшозеи Иегова « адәыкрынқәа » дышреиҷаҳауа аҟынтә ?
( Шәахәаԥш астатиа алагамҭаҿы иаагоу асахьа . ) б ) Иарбан зҵаарақәоу ҳхы иаҳҭар ҳахәҭоу , насгьы избан ?
Шәаԥхьа Матфеи 6 : 28 — 30 .
Дызусҭада ҳара ҳҟынтә амаҭәа ԥшӡа зҭахым , еиҳарак адоуҳатә усқәа рыҽрылархәразы — ажәабжьҳәаразы , ма аизарақәеи аконгрессқәеи рҭааразы !
Ус ишыҟоугьы , иаԥсоума ашәҵатәы азы агәҭынчымра аарԥшра ?
Еиҭа Иисус Иегова ишамҭақәа ҳрыхәаԥшырц ҳаиҳәоит .
Ҳара адәыкрынқәа рыԥшӡара ҳазхәыцыр , иаҳҵо рацәоуп .
Иҟалап Иисус адәыкрын иеиԥшу еиуеиԥшым ашәҭ ԥшӡақәа дрыхцәажәозҭгьы .
Арҭ ашәҭқәа зегьы уамашәа иԥшӡоуп .
Уи азы дара ирҭахӡам ахахара , асра , ма даҽа шәҵатәык аӡахра .
Аха урҭ убриаҟара иԥшӡоуп , уанрыхәаԥшуа убла хыркуеит .
Иисус иҳәеит « Соломон еиҳа ианиааз аамҭақәа рызгьы , убарҭ шеилаҳәоу деилаҳәамызт » ҳәа .
Анаҩс Иисус изыӡырҩуаз ихадаз зҵаарак риҭеит : « Адәы-ҳаскьын Анцәа абас аиԥш ала иеилеиҳәозар , шәарҭ заҟа еиӷьны шәеибиҭарызеи , агәрахаҵара зыцәмаҷу ауаа ! »
Ҳәарада , Анцәа ус иагьыҟаиҵоит !
Аха Иисус иҵаҩцәа рыгәрахаҵара ӷәӷәамзар ҟаларын ( Матфеи 8 : 26 ; 14 : 31 ; 16 : 8 ; 17 : 20 ) .
Дара Иегова иахь ирымаз агәрагара дырӷәӷәалар акәын .
Иаҳҳәар ҳалшозеи ҳара ҳзы ?
Шаҟа иӷәӷәаны агәра ҳгозеи Иегова ҳаиҷаҳара шиҭаху , насгьы уи иара ишилшо ?
Ибжьызхыр алшозеи Иеговеи ҳареи ҳаизыҟазаашьақәа ?
Шәаԥхьа Матфеи 6 : 31 , 32 .
« Амурҭаҭцәа » аҵыхәтәанынӡа агәра ргом бзиа ҳазбо жәҩантәи Ҳаб зегь раԥхьа иргыланы Аҳра иашьҭоу дышреиҷаҳауа . Ҳара урҭ ҳреиԥшымзар ауп .
Амурҭаҭцәа зышьҭоу аизырҳара ҳҽаназаҳшәо , Иеговеи ҳареи ҳаизыҟазаашьақәа бжьаҳхыр ауеит .
Аха Иегова ишиҭаху еиԥш ҳхы анымҩаԥаҳго — адоуҳатә усқәа зегь раԥхьа ианҳаргыло — иара дшаҳзылԥхо агәра ганы ҳаҟазар ҳалшоит .
Анцәа иахь иааҳарԥшуа азиашара ҳацхраауеит « цәашәҵатәыки фатәыки ҳамазар » , уи ҳзырхара ( 1 Тимофеи иахь 6 : 6 — 8 ) .
Иидыруазеи Иегова ҳара зегьы иҳазкны , насгьы дзеиҷаҳауазеи иара ?
Шәаԥхьа Матфеи 6 : 33 .
Ақьырсианцәа еснагь зегь раԥхьа иргыланы Аҳра иашьҭазар ауп .
Усҟан , Иисус ишиҳәаз еиԥш , Иегова егьырҭ зегь риҭоит .
Аха избан Иисус уи агәра ганы дзыҟаз ?
Аҭак ҳауеит уи аԥхьа иҟоу ажәеинраалаҿы : « Жәҩан иҟоу Шәаб убарҭқәа шышәҭаху атәгьы идыруеит » .
Иегова ибоит афатәи , ашәҵатәи , анхарҭеи рганахь ала иҳазцәырҵуа аҭахрақәа , урҭ ҳхаҭа еилаҳкаанӡа ( Филиппаа рахь 4 : 19 ) .
Иара идыруеит ҳамаҭәақәа рҟынтә иаарласны ихо .
Иегова еиликаауеит иарбан фатәу , насгьы нхарҭоу ҳҭаацәеи ҳареи иаҳҭаху .
Иегова иаҳҭахыҵәҟьоу ҳамазарц хымԥада деиҷаҳауеит .
Избан ԥхьаҟатәи аԥеиԥш мыцхәы гәхьаас аҟаҵара зҳахәҭам ?
Шәаԥхьа Матфеи 6 : 34 .
Иазгәашәҭ , Иисус ара еиҭа шәазымхьаан иҳәоит .
Иара иҭахуп иахьатәи амш ҳхы азаҳашьҭларц , насгьы аҵыхәтәанынӡа Иегова ҳиқәгәыӷларц .
Ауаҩы мыцхәы ԥхьаҟатәи аԥеиԥш гәхьаас имазар , Анцәа иакәымкәа , еиҳа ихы дақәгәыӷуа далагар ауеит , уи Иеговеи иареи реизыҟазаашьақәа бжьнахуеит ( Ажәамаанақәа [ Притчи ] 3 : 5 , 6 ; Филиппаа рахь 4 : 6 , 7 ) .
Ишәылшарызма шәыԥсҭазаара армариара , Аҳра аус еиҳа активла аҽалархәразы ?
( Шәахәаԥш абзац 20 . )
а ) Иарбан хықәку Иегова имаҵ аураҿы ишәыргылар шәылшо ?
б ) Ишԥашәылшарыз шәыԥсҭазаара армариара ?
Шаҟа иҟәыӷарамхози зегь раԥхьа иргыланы Аҳра ашьҭалара аҭыԥан , амал аизгара ҳҽаҳҭар !
Адоуҳатә хықәкқәа рынагӡара иаԥсаҵәҟьоу усуп .
Иаҳҳәап , иҳалшарызма ҳара Аҳра ажәабжьҳәаҩцәа ахьазымхо аизарахь аиасра ?
Пионерс аҟалара ?
Шәара пионерс амаҵ жәуазар , шәазхәыцхьоума Аҳра ажәабжьҳәаҩцәа рышкол шәахысырц азы анкета ахарҭәаара ?
Ишәылшарызма шәара аамҭа-аамҭала Вефиль ма аиҭагаратә офис аҿы ацхыраара ?
Ишәҭахума шәахьынхо аҭыԥ аҿы Аҳратә залқәа рыргылараҿы хатәгәаԥхарала аҽалархәра , насгьы зны-зынла еиуеиԥшым апроектқәа шәхы рылархәра ?
Шәазхәыц Аҳра аус активла аҽалархәразы шәыԥсҭазаара армариара шшәылшо .
Анцәа шәиҳәаны , арамка « Аԥсҭазаара шырмариатәу » шәазхәыц , анаҩс шьаҿа-шьаҿала шәхықәкқәа нашәыгӡала .
Иҳацхраауазеи Иеговеи ҳареи ҳаизыҟазаашьақәа рырӷәӷәара ?
Шаҟа ибзиоузеи Иисус зегь раԥхьа амал аизгара акәымкәа , Аҳра ҳашьҭазарц ҳгәы ахьазҭеиҵоз !
Ус ҟаҳҵалар , есыҽнытәи ҳҭахрақәа рзы агәҭынчымра ааҳмырԥшлар ҳалшоит .
Иеговеи ҳареи ҳаизыҟазаашьақәа еиҳа иӷәӷәахоит , аҵыхәтәанынӡа ҳиқәгәыӷуазар , уиаҟара ихадам ҳгәаҳәарақәа рынагӡареи ари адунеи иҳаднагало зегьы аиуреи ҳрышьҭамзар , уи азы алшара ҳамазаргьы .
Ҳара уажәнатә имариоу аԥсҭазаара мҩаԥаҳгозар , ҳгәы хыҭ-хыҭуа ҳаззыԥшу « наунагӡатәи аԥсҭазаара » ҳаҭәахоит ! ( 1 Тимофеи иахь 6 : 19 ) .
Абзац 12 .
Иегова имаҵзуҩцәа ак анрыгхо ыҟоуп .
Уи иара зны-зынла изиаҩижьуа еилыргоуп аброшиура « Почему вы убеждены , что у вас истина ? » аҿы иану « Вопросы читателей » аҟны , адаҟьа 22 .
Аԥсҭазааразы ишәҭахыҵәҟьоу шәазхәыц
Баша аԥара нышәымхлан
Ишәнаало абиуџьет шьақәшәыргыл *
Ишәҭахым амаҭәарқәа ықәыжәга
Шәуалқәа шәшәа
Аусура иазышәкуа аамҭа шәырмаҷ
Амаҵзураҿы аҽырҭбааразы ахықәкы ықәшәыргыл , насгьы уи шынашәыгӡаша шәазхәыц
Матфеи 6 : 27 ( АдҾ ) : « Дарбану шәара шәахьтә агәҭынчымра аарԥшуа , зыԥсҭазаара рак иадамзаргьы ацҵара зылшо ? »
Шәахәаԥш ииуль мза 2010 шықәсазы иҭыҵыз « Пробудитесь ! »
аҿы арамка « Как составить бюджет » , адаҟьа 8 .
« Иҳақәиҭу данаауа асааҭ шәыздырӡом » ( МАТФЕИ 24 : 42 ) .
АШӘАҚӘА : 136 , 129
. . аџьныш анырра шҳаиҭогьы ?
. . адунеи анырра шаҳнаҭогьы ?
. . ҳхатә ԥсыҽрақәа шҳамоугьы ?
Аҿырԥштәы шәхы иархәаны иаҳзеиҭашәҳәа ҳанынхо аамҭа , насгьы ҳакәша-мыкәша иҟоу ибзианы аилкаара зҳахәҭоу .
( Шәахәаԥш астатиа алагамҭаҿы иаагоу асахьа . )
ХӘБА , ԥшьба , хԥа , ҩба , акы !
Аконгресс аҿы апрограмма иалагаанӡа шаҟа аамҭа нхаз узырбо асааҭ аекран аҿы ҳанахәаԥшуа , еилаҳкаауеит амузыка ҳазыӡырҩырц азы ҳҭыԥқәа раанкыларазы аамҭа шааиз .
Уажәы Ахьчаратә Бааш роркестр инанагӡо амузыка ҳазыӡырҩыр ҳалшоит , аха еиҳа ихадоу , ҳгәи ҳахшыҩи ажәахәқәа рзыӡырҩразы иазыҟаҳҵоит .
Аха игәаҳҭар ҳалшоит шьоукы уеизгьы аныҟәара ишаҿу , рҩызцәа ишрацәажәо , апрограмма уажәымзар-уажәы ишалаго рхашҭны .
Урҭ аамҭеи рыкәша-мыкәша иҟоуи иацклаԥшӡомызт : апрограмма ахантәаҩы асценахь дааихьеит , амузыка абжьы гахьеит , зегьы рҭыԥқәа ааныркылахьеит .
Иаҳнарҵозеи ҳара зегь иаҳдыруа ари аҭагылазаашьа ?
Иахьа еиҳа ихадоу ахҭыс ааигәахара иаҿуп , убри аҟынтә иаарласны иҟало ибзианы еилаҳкаалароуп .
Иарбан хҭысу ?
Избан Иисус иҵаҩцәа ҷаԥшьаларц зрыдиҵаз ?
Иисус ари асистема ахыркәшареи аиасреи данрылацәажәоз , иҵаҩцәа иреиҳәеит : « Абас , шәҷаԥшьала , шәныҳәала ; избан акәзар уи аамҭа анааиша шәыздырам » .
Уи ашьҭахь иара еиҭа иҳәеит : « Шәҷаԥшьала » ( Матфеи 24 : 3 , шәаԥхьа Марк 13 : 32 — 37 ) .
Абарҭ ахҭысқәа дрыхцәажәо , аевангелист Матфеигьы иҩуеит Иисус ишьҭанеицәа ишреиҳәоз агәҽанызаара шаарԥшлатәу : « Шәҷаԥшьала , избан акәзар Иҳақәиҭу данаауа асааҭ шәыздырӡом .
[ . . . ]
Шәыхианы шәыҟаз , шәанымгәыӷӡо асааҭ азы ауп Ауаҩытәыҩса Иԥа данаауа » .
Анаҩс даҽа знык иҳәеит : « Убас , шәҷаԥшьала , избанзар шәарҭ Ауаҩытәыҩса Иԥа данаауа амшгьы , асааҭгьы шәыздырӡом » ( Матфеи 24 : 42 — 44 ; 25 : 13 ) .
Избан Иисус игәҽанҵара ҳзазҿлымҳау ?
Иегова ишаҳаҭцәа раҳасабала , Иисус игәҽанҵара ҳазҿлымҳазар ауп .
Ҳара иаҳдыруеит « аҵыхәтәа аамҭа » анҵәара ишаҿу , насгьы « агәырҩа ду » алагарц азы маҷк шынхаз ( Даниил [ Даниил ] 12 : 4 ; Матфеи 24 : 21 ) .
Ҳара иаҳбоит адунеи аҿы ишьаарҵәыроу аибашьрақәа , адгьылҵысрақәа , амлакра , ачымазарақәа шыҟоу .
Амцдинхаҵарақәа ауаа ржьоит , агәаԥхашәадареи азакәанеилагареи уаанӡа еиԥшымкәа ирацәахеит .
Ҳара иаҳдыруеит Иегова ижәлар зеиԥшыҟам аус ду шынарыгӡо — адунеи ахьынӡа-наӡааӡо Аҳра ажәабжь ауаа ирыладырҵәоит ( Матфеи 24 : 7 , 11 , 12 , 14 ; Лука 21 : 11 ) .
Ҳара Иҳақәиҭу данаауа , насгьы Анцәа игәаԥхара анынагӡахо аамҭа ҳгәы хыҭ-хыҭуа ҳазыԥшуп ( Марк 13 : 26 , 27 ) .
а ) Избан иаҳҳәар зҳалшо Иисус Армагеддон аналаго уажәы идыруеит ҳәа ?
б ) Зыгәра ганы ҳаҟоузеи , агәырҩа ду аналаго шаҳзымдыруагьы ?
Ишаҳдыруа еиԥш , аконгресс апрограмма ахәҭақәа зегьы ианаамҭоу ирылагалар ауп .
Аха агәырҩа ду ҳалацәажәозар , егьа ҳҽазаҳшәаргьы , уи анааиуа ашықәсҵәҟьагьы аилкаара ҳалшом , амши асааҭи ракәымкәа .
Иисус Христос адгьыл аҿы даныҟаз иҳәеит : « Уи амши асааҭи ртәы аӡәгьы издырам , жәҩан Амаалықьцәа ракәзаргьы , уи здыруа Сара Саб заҵәык иоуп » ( Матфеи 24 : 36 ) .
Иисус ажәҩан ахь даныхынҳә , Аҩсҭаа идунеи дабашьырц азы Анцәа амчра ииҭеит ( Аатра 19 : 11 — 16 ) .
Убри аҟынтә иаҳҳәар ҳалшоит Иисус Армагеддон аныҟало уажәы идыруеит ҳәа .
Ҳара уи ҳаздырӡом , убри аҟынтә агәырҩа ду алагаанӡа агәҽанызаара ааҳарԥшлар ауп .
Аха Иегова ари асистема анхыркәшахо аамҭа алихижьҭеи акыр ҵуеит .
Анцәа агәырҩа ду алагаанӡа инхаз аамҭа аԥхьаӡара даҿуп , уи « агхаӡом » .
( Шәаԥхьа Аввакум 2 : 1 — 3 . )
Избан уи агәра ганы ҳаҟазар зҳалшо ?
Иаажәга Иегова иԥааимбаражәақәа еснагь ианаамҭоу ишынаӡо узырбо аҿырԥштәы .
Иегова иԥааимбаражәақәа еснагь ианаамҭоу инаӡоит .
Шәааи еилҳаргап Анцәа израильаа Мысра ианалигаша аамҭа шалихыз .
Моисеи нисан 14 , 1513 шықәса ҳ . ҟ . дазхьаԥшуа , иҳәеит : « Ԥшьышәи ҩажәижәаба шықәса рынҵәамҭазы , убри амш аҽны Иегова ируаа зегьы Мысра адгьыл иалҵит » ( Ақәҵымҭа [ Исход ] 12 : 40 — 42 ) .
Арҭ 430 шықәса ирылагеит Иеговеи Авраами ирыбжьаз аиқәшаҳаҭра аусура ианалага 1943 шықәса рзы ҳ . ҟ .
( Галаҭаа рахь 3 : 17 , 18 ) . Ԥыҭрак ашьҭахь Иегова Авраам иеиҳәеит : « Иудыруаз , иухылҵуа абиԥара даҽа дгьылк аҿы итәымуаахоит , тәцәаны иҟалоит , ԥшьышә шықәса идыргәаҟлоит » ( Аҟазаара [ Бытие ] 15 : 13 ; Аусқәа 7 : 6 ) .
Ԥшьышә шықәса ицоз ари агәаҟра апериод 1913 шықәса ҳ . ҟ . иалагазар ҟалап , усҟан Исаак иан лгәыԥҳәы даҵхын , насгьы Измаил уи ихыччара далагеит . Уи апериод нҵәеит израильаа Мысра ианалҵ 1513 шықәса ҳ . ҟ . ( Аҟазаара [ Бытие ] 21 : 8 — 10 ; Галаҭаа рахь 4 : 22 — 29 ) .
Убас , иҟалараны иҟаз ахҭысқәа ԥшышә шықәса шрыгыз Иегова ижәлар рхы ианақәиҭитәуа аамҭа алиххьан .
Избан Иегова ижәлар шеиқәирхо агәра ганы ҳзыҟоу ?
Мысратәи атҟәара иалҵыз ажәлар ирылаз Иисус Навин израильаа иргәалаиршәеит : « Шәара ибзианы ижәдыруеит Шәынцәа Иегова ишәаиҳәаз иқьиоу ажәақәа рҟынтәи ажәакгьы намӡакәа ишнымхаз .
Урҭ зегьы наӡеит .
Ажәакгьы намӡакәа инымхеит » ( Иисус Навин [ Иисус Навин ] 23 : 2 , 14 ) .
Агәырҩа ду аан Иегова ҳшеиқәирхо ала иҳаиҭаз ажәа шынаигӡо агәра ганы ҳаҟазар ҳалшоит .
Аха Аҩсҭаа идунеи аҵыхәтәа ҳацәынхарц ҳҭахызар , ҳҷаԥшьалароуп .
7 , 8 . а ) Иарбан рольу ахьчаҩцәа ажәытәан инарыгӡоз , насгьы иаҳнарҵозеи уи ҳара ?
б ) Иҟалар алшози , ахьчаҩцәа амхацәазҭгьы ?
Иаажәга аҿырԥштәы .
Агәҽанызаара шаҟа ихадоу ажәытәан иҟаз ҿырԥштәык иаҳнарбоит .
Уаанӡа ақалақь дуқәа иаарыкәыршаны аҭӡамц ҳаракқәа дыргылон .
Урҭ ақәылаҩцәа рҟынтәи ақалақь рыхьчон , насгьы урықәгыланы уԥшыр , акәша-мыкәша иҟаз аҭыԥқәа зегьы ибзианы иубон .
Уахи-ҽни аҭӡамцқәеи ақалақь агәашәқәеи рҿы ахьчаҩцәа ҷаԥшьон .
Шәарҭарак анцәырҵуаз , дара ақалақьуаа ргәырҽанырҵалар акәын ( Исаиа [ Исаия ] 62 : 6 ) .
Урҭ ирдыруан агәҽанызаара аарԥшреи аҷаԥшьареи шаҟа ихадаз , избанзар ус ҟарымҵалазҭгьы , ирацәаны ауаа ԥсыр ауан ( Иезекииль [ Иезекииль ] 33 : 6 ) .
Аиудеиатәи аҭоурыхҭҵааҩ Иосиф Флави ишиҳәо ала , 70 шықәса ҳ . ҳ . римтәи аруаа Иерусалим аҭӡамц иадҟаҵалаз Антони ибааш рымпыҵархалеит , избанзар агәашәқәа рҿы иҷаԥшьоз ахьчаҩцәа амхацәеит .
Уи ашьҭахь римаа аныҳәарҭа хдырбгалеит , насгьы амца ацрарҵеит . Иерусалими уа инхоз ажәлари зықәшәаз ари арыцҳара ду абас ихыркәшахеит . Уи аҩыза арыцҳара Иерусалими ауриацәеи ахаан ирымбацызт .
Ирзымдыруазеи ауаа реиҳараҩык ?
Иахьа аҳәынҭқаррақәа реиҳарак убас еиԥш иҟоу « ахьчаҩцәа » рымоуп , иаҳҳәап , аҳәаа ахьчаҩцәа , насгьы авидеокамерақәа .
Урҭ атәыла аӷацәа рҟынтәи ирыхьчоит .
Аха урҭ « ахьчаҩцәа » ирылшо ауаатәыҩсатә напхгаҩцәа рҟынтә иаауа ашәарҭара абара ауп .
Дара Иисус Христос аҳас дызхагылоу Анцәа жәҩантәи инапхгара шыҟоу , насгьы аԥхьаҟа ажәларқәа зегьы ианрықәыӡбахо уи рольс инанагӡо рыздырӡом ( Исаиа [ Исаия ] 9 : 6 , 7 ; 56 : 10 ; Даниил [ Даниил ] 2 : 44 ) .
Аха ҳара уи ҳдыруеит . Доуҳала ҳгәаҳҽанызар , ақәыӡбара амш ҳазыҟаҵазаауеит , уи анааиуа иарбан мшызаалакгьы ( Аԥсалом 129 : 6 [ 130 : 6 , АдҾ ] ) .
10 , 11 . а ) Иабааҳарԥшлар акәу агәҽанызаара , насгьы избан ?
б ) Агәра шәзыргозеи шәара Аџьныш ихҟьаны ауаа абиблиатә ԥааимбаражәақәа ишрызхьамԥшуа ?
Шәхаҿы даажәг аухантәарак зылацәа ааихьызымшьыз ахьчаҩ .
Иҷаԥшьара аамҭа аҵыхәтәахьы инеицыԥхьаӡа , еиҳа ацәа дҭанагалоит .
Убас еиԥш , Аҩсҭаа исистема аҵыхәтәа ааигәахацыԥхьаӡа , аҷаԥшьара еиҳа иаҳцәыцәгьоуп .
Шаҟа илахьеиқәҵагахозеи агәҽанызаара ҳцәыӡыр !
Шәааи еилҳаргап ҳхы ҳацкламԥшлар , агәҽанызаара аарԥшра иаҳԥырхагахо х-факторк .
Аџьныш ауаа ижьоит .
Иисус иԥсра маҷк шагыз иҵаҩцәа « аԥсабара аҳ » иӡбахә хынтә иреиҳәеит ( Иоанн 12 : 31 ; 14 : 30 ; 16 : 11 ) .
Иара идыруан Аџьныш ихҟьаны ауаа адоуҳатә лашьцара ишамҟәыҵанакуа .
Аџьныш иҭахуп ауаа аҵыхәтәа шааигәоу узырбо абиблиатә ԥааимбаражәақәа ирызхьамԥшларц ( Софониа [ Софония ] 1 : 14 ) .
Аҩсҭаа адунеизегьтәи амцдинхаҵара аимпериа ихы иархәаны ауаа ирлашәуеит .
Ауаа шәанрацәажәо , игәашәҭозар ҟалап ус иагьшыҟаҵәҟьоу .
Дара цәгьарала иҭәу ари адунеи аҵыхәтәа шааиуа , насгьы Христос Анцәа Иаҳраҿы напхгара шыҟаиҵо аилкаара рылшом ( 2 Коринфаа рахь 4 : 3 — 6 ) .
Ҳара лассы-лассы иҳаҳауеит : « Уи сара аинтерес сымаӡам » .
Ауаа реиҳараҩык ари адунеи иазыԥшу анырзеиҭаҳҳәо , уи хьаас ирымаӡам .
Избан Аџьныш амц ҳжьара зилҳмыршар ахәҭоу ?
Ауаа иаҳҳәо хьаас иахьрымам шәгәы канажьыртә , насгьы агәҽанызаара аарԥшра ишәԥырхагахартә алшәмыршан !
Ҳара иаҳдыруеит агәҽанызаара аарԥшра зхадоу .
Павел игәрахаҵара ицеиҩызшоз ирзиҩуан : « Шәарҭ иаша-ҵабыргла ижәдыруеит Иҳақәиҭу имш , ҵхагәазы идәықәу аӷьыч иеиԥш , иааираны ишыҟоу » .
( Шәаԥхьа 1 Фессалоникаа рахь 5 : 1 — 6 . )
Иисус ҳгәаҳҽаниҵон : « Шәыхиаз , избан акәзар Ауаҩытәыҩса Иԥа данаауа асааҭ шәыздыруам » ( Лука 12 : 39 , 40 ) .
Иаарласны Аҩсҭаа « аҭынчреи ашәарҭадареи » ҟалеит ҳәа ауаа агәра диргоит , насгьы ауаатәыҩса ирԥырхагахо акгьы ыҟам ҳәа рхы иҭеигалоит .
Иаҳҳәар ҳалшозеи ҳара ҳзы ?
Ақәыӡбара амш аӷьыч иеиԥш иҳахҭыгәымларц азы , ҳгәаҳҽанызар ауп .
Убри аҟынтә даара ихадоуп есыҽны Анцәа Иажәа аԥхьара , насгьы Иегова иҳаиҳәо азхәыцра .
Ишԥарныруеи ауаа адунеи агәазыҟашьа , насгьы ишԥаҳалшо уи аҿагылара ?
Адунеи агәазыҟашьа доуҳала ҳарцәоит .
Аӡәырҩы ауаа рымч-рылшара зегьы есыҽнытәи аусқәа ирзыркуеит аҟынтә , адоуҳатә ҭахрақәа шрымоу рзеилкааӡом ( Матфеи 5 : 3 ) .
Дара ари адунеи ирыднагало , « ацәеижь зызгәыҳәуа , иаҭаху , аблақәа зызгәышьуа , ирҭаху » зегьы рырҳара иашьҭоуп ( 1 Иоанн 2 : 16 ) .
Есышықәса зхыԥхьаӡара еизҳауа еиуеиԥшым агәырҿыхагақәа ауаа ргәаҳәарақәа рынагӡара ргәазҭарҵоит ( 2 Тимофеи иахь 3 : 4 ) .
Убри азоуп Павел ақьырсианцәа изреиҳәоз ацәеижь агәаҳәарақәа хҭарымкларц , избанзар урҭ доуҳала удырцәоит ( Римаа рахь 13 : 11 — 14 ) .
Иарбан гәҽанҵароу Лука 21 : 34 , 35 аҿы иану ?
Ҳара иаҳҭахуп ҳаԥсҭазаара адунеи агәазыҟашьа акәымкәа , Анцәа идоуҳа анырра анаҭаларц .
Уи абзоурала Иегова иарбан хҭысқәоу ҳаԥхьаҟа иаҳзыԥшу ибзианы аилкаара дҳацхраауеит ( 1 Коринфаа рахь 2 : 12 ) .
Ауаҩы доуҳала дыцәарц азы , маҷк ауп иаҭаху . Иаабац аусқәа адоуҳатә усқәа ирԥырхагахар рылшоит .
( Шәаԥхьа Лука 21 : 34 , 35 . )
Ауаа иааҳарԥшуа агәазыҟашьа анырбо , иаҳхыччалар ауеит , аха уи агәҽанызаара аарԥшра иаҳԥырхагамхар ауп ( 2 Пиотр 3 : 3 — 7 ) .
Ҳара иааиԥмырҟьаӡакәа Анцәа идоуҳа ахьыҟоу аизарақәа ҳарҭаалар , насгьы ҳагәрахаҵара ҳацеиҩызшо ҳашьцәеи ҳаҳәшьцәеи ҳрыҿцәажәалар ауп .
Ишәылшо зегь ҟашәҵома , доуҳала шәҷаԥшьаларц азы ?
( Шәрыхәаԥш абзацқәа 11 — 16 . )
Ирыхьзеи Пиотри , Иакови , Иоанни , насгьы ишԥалшо ҳаргьы убас ҳахьыр ?
Инаӡам ҳцәеижь агәҽанызаара аарԥшра иаҳԥырхагахар алшоит .
Иисус идыруан ауаа шынаӡам , насгьы аԥсыҽрақәа шрымоу .
Ҳахәаԥшып Иисус дыршьаанӡа ауха иҟалаз .
Анцәа дизиашаны даанхарц азы , Иаб амч ииҭарц диҳәар акәын .
Иара Пиотри , Иакови , Иоанни Анцәа диҳәонаҵы иҷаԥшьаларц реиҳәеит .
Аха урҭ ирзыԥшыз ахҭысқәа шаҟа ихадаз рзеилкаауамызт .
Дара Ирықәиҭу изхәыцуа , аҷаԥшьара аҭыԥан , рыԥсыҽра рҽаҭаны ицәеит .
Иисусгьы даара дааԥсаны дшыҟазгьы , ацәара ихы зынӡа иҭаӡамызт , избанзар иара гәык-ԥсык ала Иаб диҳәон .
Хҩык иҵаҩцәагьы убасҵәҟьа ҟарҵар рыхәҭан ( Марк 14 : 32 — 41 ) .
Иҳацхраауазеи , Лука 21 : 36 иану Иисус иажәақәа инарықәыршәаны , « аҷаԥшьара » ?
Доуҳала ҳҷаԥшьаларц азы , агәаҳәара мацара азхом .
Гефсиманиатәи абаҳчаҿы иҟалаз ахҭысқәа мышқәак шрыгыз , Иисус убарҭ хҩык аҵаҩцәа иреиҳәеит иааҟәымҵӡакәа Иегова иҳәаларц .
( Шәаԥхьа Лука 21 : 36 . )
Убас , доуҳала ҳҷаԥшьаларц азы , ҳааҟәымҵӡакәа Анцәа ҳиҳәалар ауп ( 1 Пиотр 4 : 7 ) .
Ишԥаҳалшо ҳаԥхьаҟа иҟало ахҭысқәа ҳшырзыҟаҵоу аилкаара ?
Иисус иҳәеит аҵыхәтәа ҳанымгәыӷӡо асааҭ азы ишааиуа , убри аҟынтә ҳара доуҳала ҳацәар ҟалаӡом .
Аҩсҭаа идунеии иареи иҳадыргало , насгьы инаӡам ҳцәеижь агәаҳәарақәа рынагӡара ҳрышьҭамзар ауп ( Матфеи 24 : 44 ) .
Абиблиа аҟынтәи еилаҳкаауеит иаарласны Анцәеи Христоси ҳара ҳзы иҟарҵо , насгьы ҳҷаԥшьалар шҳалшо .
Ҳара ҳдоуҳатә ҭагылазаашьа ҳацклаԥшлар , Иеговеи ҳареи ҳаизыҟазаашьақәа рыхә ҳшьалар , насгьы зегь раԥхьа иргыланы Аҳра ҳашьҭазар ауп .
Ҳанынхо аамҭеи адунеи аҿы иҟоу ахҭысқәа рҵаки ибзианы еилаҳкаалар , ҳаԥхьаҟа иҟало ахҭысқәа ҳарзыҟаҵазаауеит ( Аатра 22 : 20 ) .
Уи ҳаԥсҭазаара ахьыԥшуп .
Абзац 14 .
Шәахәаԥш « Царство Бога правит ! » захьӡу ашәҟәаҿы ахы 21 .
АБИОГРАФИА
Еиҭеиҳәеит Рональд Паркин
САРА 12 шықәса ансхыҵуаз , раԥхьаӡа акәны еилыскааит егьырҭ зыхә ҳараку ак рысҭар шсылшо .
Усҟан аконгресс аҿы иашьак даасыдгылан , амаҵзурахьы ҳаиццарц сеиҳәеит .
Ахаан ажәабжьҳәара сшымцацызгьы , сақәшаҳаҭхеит .
Ҳара аучасток ахь ҳанца , иара Анцәа Иаҳра иазкыз брошиурақәак сиҭеит .
« Уара ари аган ала уца , сара ари аган ала сцап » , — иҳәеит иара .
Сгәы хыҭ-хыҭуа ҩнаҭацыԥхьаӡа ажәабжьҳәара салагеит , иаарласны сыброшиурақәа зегь сымҵәеит .
Убас сара избеит аӡәырҩы ауаа зыргәаҟуаз рысҭар шсылшоз !
Сара сиит Чатем ( Кент , Англиа ) 1923 шықәсазы .
Уи аамҭазы аӡәырҩы даараӡа ргәы каҳаны иҟан .
Актәи адунеизегьтәи аибашьра еилгеит , аха ауаа ргәыӷрақәа намӡеит , адунеи еиӷьымхаӡеит .
Уи адагьы , сҭаацәа абаптистцәа рыԥшьаҩцәа ргәы рыхшәеит , избанзар урҭ еиҳа хьаас ирымаз иааныркылоз аҭыԥ акәын .
Жәышықәса раҟара ансхыҵуаз , сан Жәларбжьаратәи Абиблиа Аҭҵааҩцәа Рассоциациа реиқәшәарақәа рахь аныҟәара далагеит . Уа Иегова ишаҳаҭцәа ҳәа ахьӡ здызкылаз ауаа аизарақәа мҩаԥыргон .
Иаҳәшьак ҳара , ахәыҷқәа , Абиблиа , насгьы ашәҟәы « Арфа Божия » лхы иархәаны ҳазыҟалҵон .
Еилыскаауаз даара исгәаԥхон .
Санхбыџыз Анцәа Иажәа иану агәыӷра атәы гәахәарыла ауаа ирзеиҭасҳәон .
Ҩнаҭацыԥхьаӡа ажәабжьҳәара лассы-лассы схала сцалон , аха егьырҭгьы амаҵ рыцуа аԥышәа соуан .
Иаҳҳәап , зны сара саасҭа еиҳабыз иашьак маланыҟәала ажәабжьҳәаразы аучасток ахь сиццеит .
Аԥшьаҩы ҳивсны ҳанца , исҳәеит : « Абар аџьма дахьаауа » .
Аиашьа даангылан , ақды хҵәаха ҳнықәтәарц иҳәеит .
Иара дсазҵааит : « Иузҭада уара азин аџьма дызусҭоу аӡбара ?
Уааи ауаа ажәабжь бзиа рзеиҭаҳәо , агәырӷьара ҳмырӡлап , аӡбара Иегова иусзааит » .
Урҭ ашықәсқәа рзы еиӷьны еилыскааит ажәақәа « аӡә . . . ак аниуҭо еиҳа инасыԥуп » ҵакыс ирымоу ( Матф . 25 : 31 — 33 ; Аус .
20 : 35 ) . Доуҳала ишәыз егьи аиашьа исирҵеит зны-зынла ачҳара аарԥшра шаҭаху , егьырҭ ак рыҭара , насгьы анасыԥ аиура ҳҭахызар .
Ихатә ҩыза Иегова ишаҳаҭцәа бзиа илбаӡомызт .
Зны иареи сареи амаҵзурахьы ҳаиццеит , анаҩс какалк ҳкырц иҩныҟа ааԥхьара сиҭеит .
Лара даара лгәы ԥжәаны дыҟан иара ажәабжьҳәара дахьцаз азы , убри аҟынтә ачаи аҭрақәа ҳгәыдылҵо далагеит .
Уи дылмацәҳаӡеит , аха ҭынч ачаи аҭыԥ аҿы иқәиҵеит .
Ашықәсқәа анца , иааирԥшуаз ачҳара азылԥхарақәа аанагеит : ихатә ҩыза Иегова ишаҳаҭ лакәхеит .
Егьырҭ ԥхьаҟатәи аԥеиԥш аганахь ала иҟоу агәыӷра рзеиҭаҳәаразы исымаз агәаҳәара еиҳа-еиҳа иӷәӷәахон , убас март , 1940 шықәсазы сани сареи Дувр аӡы ҳаҽӡааҳхит . 16 шықәса ансхыҵуаз , сентибар мза 1939 шықәсазы , Великобританиа Германиа иабашьуа иалагеит .
Ииун 1940 шықәсазы аҩны абарҵа сықәгыланы сыԥшуан . Избон зықьҩыла ахәра ӷәӷәақәа змаз асолдаҭцәа амашьына дуқәа рыла ишыргоз .
Урҭ Диункерк ажәылараҿы еиқәхаз ракәын .
Иҭыгга иҟаз рыблақәа ирхубаалон ргәы каҳаны ишыҟаз , убри аҟынтә даараӡа исҭаххеит Анцәа Иаҳра аӡбахә рзеиҭасҳәарц !
Убри ашықәсазы Великобританиа иақәло иалагеит , иааҟәымҵӡакәа абомбақәа дыршәуан .
Есыуаха избон абомба зырҭҟәацуаз анемеццәа рҳаирпланқәа шаҳхаԥыруаз .
Аҳауаҿы абомбақәа шәышәуан , аха еиҳа узыршәаӡыӡоз — урҭ адгьыл аҿы ишыҭҟәацуаз акәын .
Ашьыжь адәахьы ҳандәылҵуаз , иааҳакәыршаны еилаԥыххааса иҟаз аҩнқәа ҳбон .
Усҟан сара еиҳагьы агәра згеит сзықәгәыӷыртә иҟоу Анцәа Иаҳра заҵәык шакәу .
1941 шықәсазы сыԥсҭазаара даара аҽаԥсахит , уи нахыс еиҳа насыԥ сымоуп .
Сара рҵаҩыс дсыман Чатем Акралтә ӷбаҟаҵарҭаҿы аус зуаз аӷбаҟаҵаҩ .
Уи даара пату зқәыз , аԥара рацәа ахьыршәоз усуран .
Иегова имаҵзуҩцәа ақьырсианцәа аибашьра шрыхәҭам еилыркааижьҭеи акыр ҵуан . 1941 шықәсазы ҳара еилаҳкаауа ҳалагеит ақьырсианцәа арратә маҵзура иадҳәалоу акгьы шыҟарымҵалар акәу ( Иоанн 18 : 36 ) .
Аӷбаҟаҵарҭаҿы аӡаҵаҟатәи аӷбақәа ҟарҵон аҟынтә , исыӡбеит аусура ааныжьра , насгьы саамҭа зегьы амаҵзура азкра .
Раԥхьа Котсуолдс араион аҿы иҟоу ақалақь ԥшӡа Саиренсестерҟа срышьҭит .
18 шықәса ансхыҵ , арратә маҵзура ахысра мап ахьацәыскыз азы , жәымз ҳәа абахҭа сҭаркит .
Исгәалашәоит акамера ашә анакы , схала сууаӡа санаанха , схы шызбоз .
Иаарласны абахҭа аҷаԥшьаҩцәеи иҭакызи арахь сышҭашәаз аилкааразы азҵаарақәа сыҭара иалагеит , саргьы гәахәарыла сыгәрахаҵара атәы рзеиҭасҳәон .
Абахҭа санҭыҵ , иҳазгәакьаз Кент аҭыԥ аҿы Леонард Смит сицны ажәабжь сҳәаларц исыҳәеит . 1944 шықәса инаркны Кент атерриториаҿы зқьы инареиҳаны аракетақәа шьҭын .
Ҳара Лондони анацистцәа иргаз европатәи ахәҭеи рыбжьара ҳаҟан , уброуп аракетақәагьы ахьҳхаԥыруаз .
Аракетақәа ауаа даараӡа идыршәаӡыӡон .
Амотор шыцәоз анҳаҳауаз , — уи лассы-лассы иҟалалон , — секундқәак рыла аракета адгьыл ишықәҳауа , анаҩс ишыԥжәо еилаҳкаауан .
Усҟан ҳара хәҩыуаак ахьыҟаз аҭаацәара Абиблиа дҳарҵон .
Зны-зынла аихатә стол аҵаҟа ҳҽаҳҵәахлон , уи ҳахьчоит ҳәа ҳгәыӷуа .
Аҵыхәтәаны уи аҭаацәараҿы зегьы рыҽӡаархит .
Ауаа аконгресс ахь ааԥхьара рысҭоит Ирландиа апионертә маҵзура саналагоз аамҭазы ( ҵаҟа )
Аибашьра ашьҭахь аладатәи Ирландиа ҩышықәса пионерс амаҵ зуан .
Ҳхаҿгьы иаҳзаагомызт Ирландиа шаҟа Англиа иеиԥшмыз .
Ҳара ҩнаҭацыԥхьаӡа ҳныҟәон , насгьы ҳашмиссионерцәаз , анхарҭа ҭыԥ ҳшашьҭаз ҳҳәон .
Иара убас амҩаду аҿы ажурналқәа ауаа ирыдаҳгалон .
Ари хшыҩдаран Ирландиа еиԥш иҟаз акатоликтә тәылаҿы !
Хаҵак шәсыпҟоит ҳәа анҳаиҳәа , аполициа аусуҩ иҿы сашшит , аха ҭакс исаҳаз абри ауп : « Нас ишԥашәҭахыз ? »
Ҳара иагьҳаздыруамызт уа иҟаз аԥшьаҩцәа абриаҟара амчра ду шрымаз .
Аӡәы ҳашәҟәы игар , уи аус ахьиуаз иеиҳабы иусура дамихыртә иҟарҵон .
Иара убас урҭ ирыхҟьаны ҳахьынхоз аҩны аҟынтәи ҳдәылырцеит .
Иаарласны иҟаҵатәыз еилаҳкааит .
Аҭыԥ ҿыц аҿы ҳанаангылоз , амаланыҟәақәа ҳрықәтәаны ауаа даҽа ԥшьаҩык дахьрымаз ихароу аҭыԥқәа рахь ажәабжьҳәара ҳцон .
Уи ашьҭахь ауп ааигәа инхоз ажәабжь бзиа анырзеиҭаҳҳәоз .
Килкенни ақалақь аҿы еизоз ажәлар ҳашдыршәозгьы , мчыбжьык ахь хынтә хаҵак Абиблиа иҳарҵон .
Сара егьырҭ абиблиатә ҵабырг дырҵара даара бзиа избон аҟынтә , Ахьчаратә Бааш абиблиатә школ Галаад ахысразы арзаҳал хасырҭәааит .
Аԥрашхәа « Сибиа » 1948 шықәса инаркны 1953 шықәсанӡа ҳмиссионертә ҩны акәын ( арӷьарахь )
Ниу-Иорк аштат аҿы хәымз аҵара анысҵа ашьҭахь , хҩык аушьҭымҭацәеи сареи Карибтәи амшын аҿы иҟоу адгьылбжьаха хәыҷқәа рҿы ажәабжьҳәара ҳрышьҭит .
Ноиабр мза 1948 шықәсазы 18 метра иҟаз аԥрашхәа « Сибиа » ҳақәтәаны Ниу-Иорк ҳақәҵит .
Сара сгәырӷьаҵәа сыҟан , избанзар ахаангьы аԥрашхәа сақәымтәацызт .
Ҳаԥшьҩык ҳҟынтә дыҟан аԥышәа змаз акаԥдан Гаст Маки .
Иара мшынла аныҟәара атәы ҳирҵон : аԥра шышьҭыхтәу , ишыларҟәтәу , акомпас ахархәашьа , аԥша аҿагылашьа .
Ҩажәижәаба мшы Гаст ҳаӷба ныҟәигон .
Зныкымкәа ацәқәырԥақәа ӷәӷәала ишеисуазгьы , ҳаԥсы еиқәханы Багамқәа рҟынӡа ҳнеит .
Мызқәак ҳара Багамтәи адгьылбжьахақәа рҿы ажәабжь ҳҳәон , анаҩс Наветренные захьӡу адгьылбжьахақәа рахь ҳдәықәлеит .
Пуерто-Рико иазааигәоу Виргинтәи адгьылбжьахақәа рҟынтәи Тринидад азааигәаранӡа 800 - ҟа километра ҳахысит .
Хәышықәса ҳара еиҳарак Иегова ишаҳаҭцәа ахьыҟамыз ихараз адгьылбжьахақәа рҿы ажәабжь ҳҳәон .
Зны-зынла мчыбжьыла аԥошьҭа ҳзышьҭуамызт , иагьҳауамызт .
Аха ҳара даара насыԥ ҳаман адгьылбжьахақәа рҿы Анцәа иажәа ауаа иахьрылаҳҳәоз ( Иер . [ Иер . ]
31 : 10 ) . Аԥрашхәа « Сибиа » акоманда ( армарахьтә арӷьарахь ) : Рон Паркин , Дик Раид , Гаст Маки , Стенли Картер
Аӷбатәарҭаҿы аԥарсал анылаҳашьҭуаз , уа инхоз ауаа ҳаара аинтерес ду рызцәырнагон .
Дара амшын агаҿахь еихон , иааз зусҭцәоу рбарц азы .
Шьоукы аԥрашхәеи ауаҩы шкәакәеи ахаан ирымбацызт .
Адгьылбжьахаҿы инхоз иқьиаз , Анцәа дхазҵоз , Абиблиа бзианы издыруаз уаан .
Дара лассы-лассы аԥсыӡ , авокадо , насгьы арахис ҳҿарҵон .
Ҳаӷба хәыҷ аҿы уиаҟара аҭыԥ ыҟамызт , аха ишакәхалакгьы уа ҳацәон , афатә ҟаҳҵон , ҳамаҭәа ҳаӡәӡәон .
Аԥшаҳәа ҳанӡыхгылоз , хәлаанӡа ауаа ҳрацәажәон , насгьы абиблиатә ажәахә ахь ааԥхьара раҳҭон .
Ианыхәлалак аӷба аҵәҵәа абжьы ҳаргон .
Ажәахә ахь иццакны иаауаз ауаа анаҳбоз , ҳгәы еизҳауан .
Хәшала иадыркуаз рлампақәа кны дара ахәаҿынтә илбаауан . Урҭ алампақәа алашьцараҿы икәеицеиуа аеҵәақәа угәаладыршәон .
Зны-зынла шәҩык рҟынӡа неилон , насгьы азҵаарақәа ҳаҭо , ҵхыбжьонынӡа ианаанҿасуаз ыҟан .
Дара ашәаҳәара бзиа ирбон , убри аҟынтә Аҳра ашәақәа рҟынтә ажәақәа рзаҳкьыԥхьит .
Ҳаԥшьҩык ишҳалшоз ала ашәаҳәара ҳалагон , егьырҭ амузыка аритм шьҭыхны иҳацырҳәон , убас рыбжьқәа хааӡа инеилалон .
Изакәытә аамҭази уи !
Абиблиатә ҵара ашьҭахь Абиблиа зҵо рҟынтә шьоукы даҽа библиатә ҵарак ахьгьы иҳаццон , уагьы иазыӡырҩырц азы .
Мчыбжьқәак рышьҭахь ҳара ҳцар акәхон аҟынтә , аҵабырг ахь еиҳа аинтерес аазырԥшуаз егьырҭ абиблиатә ҵара ҳхынҳәаанӡа ирзымҩаԥыргаларц ҳрыҳәон .
Даара ҳгәы иахәон шьоукы ари адҵа шаҟа ҭакԥхықәрала иазнеиуаз анаҳбоз .
Иахьа урҭ адгьылбжьахақәа жәпакы ауаа рыԥсы ахьыршьо еицырдыруа курортқәоуп , аха усҟан урҭ иҭынчыз , апальмақәа иахьрызҳауаз , аԥслымӡ ахьыҟаз аплиажқәеи ииҵәаз алагунақәеи ахьыҟаз ҭыԥқәан .
Лассы-лассы дгьылбжьахак аҟынтә даҽак ахьы уахынла ауп ҳанцоз .
Ҳаԥрашхәа иаакәыршаны адельфинқәа ӡсон , иуаҳауаз ҳаԥрашхәа амшын ацәқәырԥақәа ианрылсуаз игоз абжьы акәын .
Амшын ианыҷҷалоз амза алашара ҳалаԥш ахьынӡанаӡоз ицон .
Хәышықәса адгьылбжьахақәа рҿы амаҵ анаҳуы ашьҭахь , ҳаԥрашхәа ааныжьны амотор зықәгылоу анышь ҳгарц Пуерто-Рико ҳцеит .
Уа ҳаннеи , Максин Боид зыхьӡыз , миссионерс амаҵ зуаз аиаҳәшьа , даараӡа иԥшӡаз аԥҳәызба , слабадырит , насгьы бзиа дызбеит .
Дхәыҷы аахыс лара гәацԥыҳәарала ажәабжь бзиа лҳәон .
Максин Доминиканатәи Ареспубликаҿы миссионерс амаҵ луан , 1950 шықәсазы акатоликттә уахәама зыдгылаз аиҳабыраа атәыла аҟынтәи дықәырцаанӡа .
Аӷба акоманда сахьалахәыз абзоурала , Пуерто-Рико мызкы заҵәык аанкылара азин сырҭеит .
Иаарласны адгьылбжьахақәа рахь схынҳәыр , шықәсқәакгьы уа саанхар акәын .
Убри аҟынтә исҳәеит : « Рональд , ари аӡӷаб дуҭахыҵәҟьазар , аамҭа умган ! »
Хымчыбжьа рышьҭахь дысшьанеит , фымчыбжьа рышьҭахь ҳаибагеит .
Максини сареи Пуерто-Рико миссионерцәас ҳрышьҭит , убри аҟынтә анышь ҿыц ақәтәара сахьымӡеит .
1956 шықәсазы раионтә хылаԥшҩыс сҟалеит , убри аҟынтә аизарақәа рҭаара ҳалагеит .
Аишьцәа аӡәырҩы ӷарны инхон , аха урҭ рахь анеира даара иаҳгәаԥхон .
Исгәалашәоит Потала Пастильо ақыҭаҿы ахәыҷы рацәа змаз Иегова ишахаҭцәаз ҩ-ҭаацәарак ҳашрабадырыз . Сара урҭ лассы-лассы афлеита рзасырҳәон .
Ильда зыхьӡыз ӡӷаб хәыҷык слазҵааит ажәабжьҳәара дҳаццарц лҭахӡами ҳәа .
Лара илҳәеит : « Исҭахуп , аха сызцаӡом .
Аимаа сымаӡам » .
Ҳара уи аимаақәа лзааҳхәеит , анаҩс ажәабжьҳәара дҳаццеит .
Акыр шықәса рышьҭахь , 1972 шықәсазы бруклинтәи Вефиль ҳаныҟаз , Галаад ашкол иалгаз аиаҳәшьа дааҳадгылеит .
Лара Еквадор амаҵ аура дрышьҭит , убри аҟынтә иаарласны дцар акәын .
Уи аиаҳәшьа дҳазҵааит : « Сышәзымдырӡеи ?
Сара Пастильо шьапеимаада иҟаз аӡӷаб соуп » .
Уи Ильда лакәын !
Лбара убриаҟара ҳаигәырӷьон , ҳалаӷырӡқәа ҳзаанкыломызт !
1960 шықәсазы Пуерто-Рико иҟаз афилиал ахь ҳаарыԥхьеит . Уи усҟан Сантурце , Сан-Хуан араион аҿы ҩ-еихагылак змаз аҩнаҿы иҟан .
Раԥхьа аусқәа реиҳарак Ленарт Џьонсони сареи ҳакәын иназыгӡоз .
Ихатә ҩызеи иареи Доминиканатәи Ареспубликаҿы раԥхьатәи Иегова ишаҳаҭцәа ракәын , дара 1957 шықәсазы Пуерто-Рикоҟа ииасит .
Аамҭақәак рышьҭахь Максин ажурналқәа зҭахыз рнапаҵаҩрақәа реилыргара далагеит , уи мчыбжьык аҩныҵҟа зқьы инареиҳаны анапаҵаҩрақәа еиллыргон .
Лара ари аус даара илгәаԥхон , уи адоуҳатә фатәы аиура дзыцхраауаз зегьы дрызхәыцуан .
Сара вефильтәи амаҵзура бзиа избоит , избанзар убасала егьырҭ ирысҭар сылшо рацәоуп .
Аха уи аҩыза аԥсҭазаара уадаҩрада иҟам .
Иаҳҳәап , 1967 шықәсазы Пуерто-Рико раԥхьатәи жәларбжьаратәи аконгресс аныҟаз , убриаҟара аҭакԥхықәрақәа рацәаны исыдын , сҟәаҟәа аидара ӷәӷәа ықәжьызшәа збон .
Пуерто-Рико дааит усҟан Иегова ишаҳаҭцәа рус напхгара азызуаз Неитан Норр .
Иара игәы иаанагеит аконгресс ахь иааз амиссионерцәа рзы атранспорт еиқәсмыршәазшәа , аха уи ус акәмызт .
Иара ӷәӷәала дсацәҳаит ишахәҭоу зегь ахьеиҿысымкааз , насгьы сара сҟынтәи уи аҩыза дшазыԥшымыз иҳәеит .
Сара аҭак иҭара саламгеит , аха ииашамкәа иахьсықәыӡбаз азы даараӡа сгәы каҳаит .
Аха уеизгьы , Максини сареи аиашьа Норр еиҭа данҳақәшәа , иуадахь ааԥхьара ҳаиҭеит , насгьы шьыбжьхьа ҳзыҟаиҵеит .
Пуерто-Рико амаҵ ҳуанаҵы , сҭаацәа рбара зныкымкәа Англиа ҳцахьан .
Саб сани сареи ҳаиԥш аҵабырг иаразнак идимкылеит .
Аха Вефильынтә ажәахәҟаҵаҩцәа анаауаз , сан лассы-лассы урҭ ҳара ҳҿы иаангылаларц ааԥхьара рылҭон .
Саб ибон аҭакԥхықәрақәа здыз , ахынраалара аазырԥшуаз арҭ аишьцәа ицәымӷыз аԥшьаҩцәа шаҟа иреиԥшмыз .
Аҵыхәтәаны , 1962 шықәсазы иара Иегова ишаҳаҭ иеиԥш аӡы иҽӡааихит .
Максини сареи Пуерто-Рико ҳанеибага ашьҭахь , насгьы ҳчара 50 шықәса ахыҵразы 2003 шықәсазы
2011 шықәсазы даараӡа бзиа избоз схатә ҩыза Максин дыԥсит .
Шаҟа исҭахузеи лыԥсы анҭалалак лбара !
Ари агәыӷра даараӡа сгәы ҟанаҵоит . 58 шықәса рыҩныҵҟа ҳаицынхонаҵы , Максини сареи Пуерто-Рико Иегова имаҵзуҩцәа рхыԥхьаӡара 650 - ҩык раҟара ахьыҟаз 26 000 - ҩык рҟынӡа ишеизҳаз ҳбон . 2013 шықәсазы Пуерто-Рико иҟаз афилиал Еиду Аштатқәа рҿы иҟоу афилиал ианадла , Уолкилл ( аштат Ниу-Иорк ) амаҵ зуларц исыҳәеит .
Адгьылбжьахақәа рҿы 60 шықәса сынхонаҵы , Пуерто-Рико иатәыҵәҟьоу аӡә иеиԥш схы збо салагеит — уи аҭыԥ иатәу аҵлаҿы инхо адаӷь хәыҷы коки еиԥш , уи амра анҭашәо « ашәа аҳәоит » : « Ко-кии , ко-кии ! »
Аха ацара аамҭа ааит .
Сара иахьагьы Вефиль Анцәа имаҵ зуеит .
Уажәы 90 шықәса сырҭысхьеит , дҵас исыду — доуҳатә хьчаҩыс аҟазаареи вефильтәи аҭаацәара иалахәу ргәы ашьҭыхреи ауп .
Ишырҳәо ала , Уолкилл амаҵ зуеижьҭеи 600 - ҩык инареиҳаны сырҭаахьеит .
Шьоукы рхатәы ма рҭаацәаратә уадаҩрақәа ирылацәажәар рҭахуп .
Егьырҭ вефильтәи рмаҵзура аганахь ала алабжьарақәа рҭахуп .
Зны-зынла ааигәа аҭаацәара иалалаз алабжьара иаҳәоит .
Вефиль амаҵ зуаз шьоукы вефильтәи рмаҵзура ааныжьны ажәабжьҳәара ирышьҭит .
Сара исзаауа зегьы сырзыӡырҩуеит , лассы-лассгьы ирасҳәоит : « „ Анцәа бзиа ибоит ак узҭо гәахәала иануиҭо “ .
Убри аҟынтә ишәыду аус агәырӷьара мырӡкәа инашәыгӡала .
Уи зыҟашәҵо Иегова изы ауп » ( 2 Кор .
9 : 7 ) . Қәҿиарала Вефиль амаҵ ауразы , иара убас иахьакәзаалакгьы , еснагь иугәалауршәалар ауп уара иҟауҵо зхадоу .
Вефиль инаҳагӡо зегьы иԥшьоу маҵзуроуп .
Уа амаҵ зуа игәрагоу , иҟәыӷоу атәы адунеизегьтәи аиашьара адоуҳатә фатәы рыҭара ирыцхраауеит ( Матф .
24 : 45 ) . Амаҵ ахьаҳуазаалакгьы , Иегова ирҳаракра алшара ҳамоуп .
Шәааи иара иҳадиҵо зегьы гәырӷьарыла инаҳагӡалап , избанзар « Анцәа бзиа ибоит ак узҭо гәахәала иануиҭо » .
« Анцәа Иегова иҳәеит : „ Ауаҩы ихала дыҟазар бзиаӡам .
Дизысшап иара дхазырҭәаауа ацхырааҩ “ » ( АҞАЗ . [ БЫТ . ] 2 : 18 ) .
АШӘАҚӘА : 36 , 11
Избан аҭаацәалазаара Анцәа иҳамҭоуп ҳҳәар зҳалшо ?
Аҽшԥаԥсахуаз аҭаацәалазаара Адам инаиркны Иисус иҟынӡа ?
Ицхраауазеи ақьырсиан аҭаацәара далалару-даламлару аӡбара ?
1 , 2 . а ) Ишԥеиҿкааз аҭаацәалазаара ?
б ) Еилыркаар алшози раԥхьатәи хаҵеи-ԥҳәыси аҭаацәалазаара аганахь ала ?
( Шәахәаԥш астатиа алагамҭаҿы иаагоу асахьа . )
АҬААЦӘАЛАЗААРА ҳаԥсҭазаара иахәҭакуп .
Шәааи еилҳаргап аҭаацәалазаара шеиҿкааз , насгьы уи хықәкыс иамаз .
Уи ҳацхраауеит аҭаацәалазаара ииашаны ахәаԥшра , насгьы уи иацу агәырӷьара аиура .
Анцәа раԥхьатәи ауаҩы Адам даниша , аԥстәқәеи аԥсаатәқәеи ахьӡқәа рыҭара дҵас ииҭеит .
Адам ибеит аԥстәқәеи аԥсаатәқәеи зегьы аҩызцәа шрымаз . Аха « ауаҩы изы дыҟамызт иара дхазырҭәаауа ацхырааҩ » .
Усҟан Анцәа Адам дирцәан иваҵара ааилхны аԥҳәыс далихит , анаҩс уи аԥҳәыс Адам иахь днеигеит .
( Уаԥхьа Аҟазаара [ Бытие ] 2 : 20 — 24 . )
Абасала Анцәа аҭаацәалазаара еиҿикааит .
« Ауаҩԥсы иаби иани ааныжьны , иԥҳәыс иҽлыдикылоит , ҩ-цәеижьк цәеижькны иҟаларазы » .
Иисус ишиҳәаз ала , арҭ ажәақәа зҳәаз Анцәа иоуп ( Матф .
19 : 4 , 5 ) . Иҟалап Анцәа Адам иваҵара аԥҳәыс дахьалихыз ала раԥхьатәи хаҵеи-ԥҳәыси идирбар иҭахызҭгьы рҭаацәалазаара шаҟа иӷәӷәазар ахәҭоу .
Анцәа игәҭакы инақәыршәаны , ауаа еилымҵлар акәын , насгьы ауаҩы ахатә ҩыза иаҳасабала аӡә иакәын имазар ихәҭаз .
Иарбан хықәкы хадоу аҭаацәалазаара иамаз ?
Шаҟа дгәырӷьазеи Адам аԥҳәыс ԥшӡа даниоу !
Ԥыҭрак ашьҭахь уи Ева лыхьӡиҵеит . Ева Адам дхалырҭәаауан , ицхырааҩ лакәын .
Дара ахаҵеи аԥҳәыси реиԥш ирыдыз арольқәа нагӡо , рҭаацәалазаара есыҽны гәырӷьарыла идырҭәуан ( Аҟаз . [ Быт . ] 2 : 18 ) .
Аҭаацәалазаара ахықәкы хада аман — адгьыл ақәырҭәаара ( Аҟаз . [ Быт . ]
1 : 28 ) . Адами Евеи рхәыҷқәа рани раби даара иӷәӷәаны бзиа ирбозар ауан , аха уеизгьы урҭ рҭаацәа аанрыжьыр акәын , рхатә ҭаацәара иалаларц азы .
Ауаа адгьыл ықәырҭәаауа , адунеи зегьы хәыҷы-хәыҷла џьанаҭны иҟарҵон .
Иҟалазеи раԥхьатәи аҭаацәараҿы ?
Аха раԥхьатәи аҭаацәараҿы арыцҳара ҟалеит , избанзар урҭ Иегова изымӡырҩӡеит . Дара ирымаз алхразы ахақәиҭра ииашамкәа рхы иадырхәеит .
« Ажәытә маҭ » , Аҩсҭаа Аџьныш , Ева дижьеит .
Иара Ева агәра лиргеит « ацәгьеи абзиеи уеилзыркаауа аҵла » иҿаз ашәыр лфар зеиԥшыҟам адырра лоуеит , насгьы уи ацәгьеи абзиеи закәу лхала аӡбара азин лнаҭоит ҳәа .
Ева лхаҵа уи изеиҭалымҳәаӡеит , уи ала лхаҵа ихадарахьы апатуқәымҵара аалырԥшит .
Адам Анцәа дизыӡырҩыр акәын , аха иара Ева идылгалаз ашәыр игеит ( Аат . 12 : 9 ; Аҟаз . [ Быт . ]
2 : 9 , 16 , 17 ; 3 : 1 — 6 ) . Иаҳҵозеи Адами Евеи Иегова ҭакс ирҭаз аҟынтә ?
Анцәа Адам даниазҵаа , уи иԥҳәыс зегь лхараҵара далагеит , абас ҳәо : « Уара исуҭаз аԥҳәыс , — лара лоуп аҵла иҿаз ашәыр сызҭаз , убри аҟынтә исфеит » .
Ева лакәзар , амаҭ дахьажьаз иахаралҵон ( Аҟаз . [ Быт . ]
3 : 12 , 13 ) . Ас еиԥш ахыриашара баша иҵакыдан .
Адами Евеи Анцәа изымӡырҩит аҟынтә , урҭ ҿагылаҩцәоуп ҳәа дрықәыӡбеит .
Ҳара ари аурок алҳкаар ҳалшоит .
Аҭаацәалазаара насыԥзарц азы , ахаҵеи аԥҳәыси рҩыџьагьы русқәа рзы аҭакԥхықәра шрыду еилыркаауазароуп , насгьы Иегова изыӡырҩлароуп .
Ишԥаҳаилшәыркаарыз Аҟазаара ( Бытие ) 3 : 15 иану ?
Едемтәи абаҳчаҿы арыцҳара шыҟалазгьы , Иегова раԥхьатәи аԥааимбаражәа ҳәаны ауаатәыҩса агәыӷра риҭеит .
( Уаԥхьа Аҟазаара [ Бытие ] 3 : 15 . )
Ари аԥааимбаражәа инақәыршәаны , « аԥҳәыс » « лхылҵшьҭра » раԥхьаӡа Анцәа иҿагылаз адоуҳатә шамҭа ахы ҭаԥнаҽуеит .
Ажәҩан аҿы азиашара аарԥшны Анцәа имаҵ зуа хыԥхьаӡара змам адоуҳатә шамҭақәа Анцәеи дареи еизааигәоу аизыҟазаашьақәа рымоуп .
Ԥыҭрак ашьҭахь Аҩыра иҳаилнаркааит Анцәа игәаԥхарала аԥҳәыс илеиԥшу аиҿкаара иахәҭаку аӡәы Аџьныш ихы шҭаԥиҽуа . Иара убас еилаҳкааит азыӡырҩра аазырԥшуа ауаа алшара шриҭо раԥхьатәи хаҵеи-ԥҳәыси ирцәыӡыз — адгьыл аҿы наӡаӡа анхара — ҿыц аиура , избанзар убри ауп Иегова аханатә ауаа рзы гәҭакыс имаз ( Иоанн 3 : 16 ) .
а ) Ишԥаныри аҭаацәалазаара Адами Евеи иаадырԥшыз аҿагылара ?
б ) Дыззыԥшузеи Иегова хаҵеи-ԥҳәыси рҟынтә ?
Адами Евеи иаадырԥшыз аҿагылара рхатә ҭаацәалазаара еиԥш , ирхылҵыз зегьы рҭаацәалазаара ианырит .
Убас , Ева иналыркны аҳәса зегьы ахшара данроуа ахьаа ӷәӷәақәа роуа иалагеит .
Аҳәса рхацәа рахь ацәанырра ӷәӷәақәа рызцәырҵит , ахацәа рыҳәса напхгара рзыруа иалагеит , лассы-лассы агәымбылџьбарара аарԥшуа .
Иахьа аҭаацәарақәа жәпакы рҿы уи убарҭоуп ( Аҟаз . [ Быт . ]
3 : 16 ) . Иегова дазыԥшуп ахаҵа иԥҳәыс лахь абзиабара аарԥшуа ихадара наигӡалоит ҳәа .
Аҳәса рхацәа рхадара иацныҟәалар ауп ( Еф .
5 : 33 ) . Анцәа ицәшәо хаҵеи-ԥҳәыси анеицхыраауа , аилибамкаарақәа цәырызго аҭагылазаашьақәа еиҳа имаҷхар алшоит , мамзаргьы урҭ зынӡа рҽырцәырыхьчоит .
Аҽшԥаԥсахи аҭаацәалазаара Адам инаиркны Аӡхыҵра ҟалаанӡа ?
Адами Евеи агәнаҳаи анамӡареи рыԥсҭазаара рымнахаанӡа , аԥацәеи аԥҳацәеи рхылҵит ( Аҟаз . [ Быт . ]
5 : 4 ) . Раԥхьатәи рԥа , Каин , иуа ԥҳәысс дигеит .
Абиблиа ишаҳәо ала , Ламех иоуп раԥхьаӡа акәны ҩыџьа аҳәса змаз . Уи Каин дихылҵшьҭран ( Аҟаз . [ Быт . ]
4 : 17 , 19 ) . Адам инаиркны Нои данынхоз иҟалаз Аӡхыҵра аҟынӡа Иегова имаҵ зуаз маҷҩын .
Урҭ ирыҵанакуан Авель , Енох , насгьы Нои иҭаацәеи иареи .
Абиблиа ишаҳәо ала , Нои ихаан « иҵабыргу Анцәа иԥацәа рылаԥш иҵашәеит ауаатәыҩсатә ҳәсақәа , ирбеит урҭ шыԥшӡаз , досу иалырхыз зегьы ҳәсақәасгьы ргара иалагеит » .
Ауаатәыҩсатә цәеижь аазхәаз амаалықьцәеи аҳәсеи ирыбжьалаз иԥсабаратәым аизыҟазаашьақәа ирыхҟьаны , урҭ адауцәа иреиԥшыз , анефилимцәа зыхьӡыз аԥацәа роуит . Урҭ даара игәымбылџьбаран .
Уи инеиҳангьы , ауаа адгьыл аҿы ахәымгара рҽаларҟьашьит , насгьы рыгәҭахәыцрақәа зегьы еснагь ацәгьара мацарахь ирхан ( Аҟаз . [ Быт . ] 6 : 1 — 5 ) .
Ирзиузеи Иегова Нои ихаан ацәгьоуцәа , насгьы иаҳнарҵозеи уи ҳара ?
Нои ихаан Иегова Аӡхыҵраҿы ацәгьоуцәа ықәигеит .
Усҟан ауаа даараӡа еилахан , есыҽнытәи аусқәа , аҭаацәара алаларагьы уахь иналаҵаны , аамҭа рацәаны ирзыркуан . Убри аҟынтә дара ирзыԥшыз ақәгара атәы разҳәоз , « аиаша-ҵабырг рылазырҵәоз Нои » иажәақәа рхахьгьы иааргомызт ( 2 Пиотр 2 : 5 ) .
Иисус усҟантәи аамҭақәа ҳаамҭақәа ирҿирԥшит .
( Уаԥхьа Матфеи 24 : 37 — 39 . )
Ари адунеи аҵыхәтәа ааиаанӡа адунеи ахьынӡа-наӡааӡо ажәларқәа зегьы рзышаҳаҭразы ирыладырҵәо Анцәа Иаҳра иазку ажәабжь бзиа ауаа реиҳараҩык иахьа азыӡырҩра рҭахӡам .
Нои ихаан иҟалаз ҳара ҳгәаҳҽаннаҵоит : аҭаацәара иадҳәалоу аусқәагьы — аҭаацәара алалара ма ахәыҷқәа рааӡара — Иегова имш азыԥшра иаҳԥырхагамзар ауп .
а ) Иарбан асексуалтә гәаԥхашәадара иадҳәалаз хәаԥшышьақәоу акультурақәа жәпакы рҿы ирылаҵәаз ?
б ) Излаҿырԥшыгоузеи ҳара ҳзы Авраами Сарреи рҭаацәалазаара ?
Нои иԥацәеи иареи хатә ҩызцәас аӡәаӡәа ракәын ирымаз , аха апатриархцәа рхаан ахацәа аҳәса рацәаҩны ирыман .
Акультурақәа жәпакы рҿы асексуалтә гәаԥхашәадара рылаҵәан , уи инеиҳангьы адинхаҵаратә қьабзқәа ирыхәҭакын .
Аврам ( Авраам ) иԥҳәыс Сареи ( Сарра ) иареи Анцәа изыӡырҩны Ханаанҟа ианиас , уи адгьыл аҿы аҭаацәалазаара пату ақәзымҵоз , игәаԥхашәадаз ауаа шынхоз рбеит .
Иегова ақалақьқәа Содоми Гоморреи ықәигарц иӡбеит , избанзар уа инхоз ауаа гәаԥхашәадарала рхы мҩаԥыргон , мамзаргьы уи рымбозшәа ҟарҵон .
Авраам иҭаацәараҿы ахадара бзианы инаигӡон . Сарра ахаҵа ихадара ишацныҟәалатәу аганахь ала аҿырԥш бзиа аанлыжьит .
( Уаԥхьа 1 Пиотр 3 : 3 — 6 . )
Авраам илшоз зегь ҟаиҵеит иԥа Исаак Иегова имаҵ зуаз аҭыԥҳа ԥҳәысс дигарц азы .
Исаак иԥа Иаковгьы убас ҟаиҵеит . Уи иԥацәа ирхылҵит израильтәи 12 еимшьҭра .
Ишԥахьчоз израильаа Моисеи изакәан ?
Ԥыҭрак ашьҭахь Иегова израильтәи ажәлари иареи аиқәшаҳаҭра рыбжьеиҵеит .
Апатриархцәа рхаан иҟаз аҭаацәалазаара иадҳәалаз аҵасқәа Моисеи изакәан аҿы еиқәыԥхьаӡан .
Иаҳҳәап , израильаа азин рымамызт егьырҭ анцәахәқәа ирымҵахырхәоз ауаа аҭаацәара рыцалалара , ари азакәан Иеговеи дареи реизыҟазаашьақәа ахьчон .
( Уаԥхьа Ҩынтәзакәан [ Второзаконие ] 7 : 3 , 4 . )
Аӡәы иҭаацәараҿы ауадаҩра ӷәӷәақәа анизцәырҵуаз , ажәлар реиҳабацәа ацхыраара ирҭон .
Аԥсахреи , ахыбаареи , агәрамгареи ирыдҳәалаз аҭагылазаашьақәа азакәан инақәыршәаны ирыӡбон .
Аилыҵра ауан , аха амзыз Азакәан иаҳәо иақәшәозар акәын .
Ахаҵа иԥҳәыс длылҵыр ауан , « лхымҩаԥгашьаҿы иҽеим ак » ибозҭгьы ( Ҩынтә . [ Втор . ] 24 : 1 ) .
Азакәан аҿы « иҽеим » закәу арбаӡамызт , аха еилкаауп уи баша гха хәыҷык шакәмыз ( Алев .
[ Лев . ] 19 : 18б ) . 12 , 13 . а ) Ишԥарзыҟаз Малахиа ихаан ахацәа шьоукы рыҳәсақәа ?
б ) Иарбан лҵшәақәоу иӡааху ақьырсиан изыԥшу , даҽаӡә ихатә ҩыза иахь дцар ?
Аԥааимбар Малахиа ихаан ауриатә жәлар рҿы ахацәа аӡәырҩы рыҳәса чарҳәара рзыруан : гха хәыҷык иахҟьангьы рыҳәса ирылҵуан .
Убас урҭ ахацәа ианқәыԥшыз ԥҳәысс иргаз аанрыжьуан , иҟалап еиҳа иҿоу , мамзаргьы егьырҭ анцәахәқәа ирымҵахырхәоз ргарц азы .
Иисус адгьыл аҿы данынхозгьы аиудеиаа рыҳәса уаанӡа еиԥш чарҳәара рзыруан , ирывырбалак азы ирылҵуа ( Матф . 19 : 3 ) .
Анцәа Иегова ас еиԥш аилыҵра ицәымӷын .
( Уаԥхьа Малахиа [ Малахия ] 2 : 13 — 16 . )
Иахьа уи аҩыза ахымҩаԥгашьа Иегова ижәлар рҿы иаҭыԥым .
Аха , иаҳҳәап , аҭаацәара иалоу иӡааху ақьырсиан даҽаӡә ихаҵа ма иԥҳәыс лахь дцоит , нас ихатә ҩыза дилҵны ҿыц аҭаацәара далалоит .
Уи ақьырсиан иҟаиҵаз дахьымхәуазар , аизара далырцоит . Уи абзоурала аизара доуҳала ицқьаны иаанхоит ( 1 Кор .
5 : 11 — 13 ) . Агәнаҳа ҟазҵаз ауаҩы аизарахь дхынҳәырц иҭахызар , « ахьхәра иаҭәоу аусқәа » ҟаиҵар ауп ( Лука 3 : 8 ; 2 Кор .
2 : 5 — 10 ) . Агәнаҳа ҟазҵаз ауаҩы аизараҿы ҿыц Иегова ишаҳаҭс дыԥхьаӡахарц азы шаҟа аамҭа ҵыр акәу џьаргьы иарбаӡам , аха иаҳхаҳмыршҭлар ауп ачарҳәара Анцәа ижәлар рыбжьара шамахамзар ишуԥымлогьы , уи шыгәнаҳа ӷәӷәоу .
Агәнаҳаҟаҵаҩ гәык-ԥсык ала дшахьхәыз шьақәирӷәӷәарц азы аамҭа цар ауп — шықәсык ма еиҳаны .
Уи ауаҩ аизараҿы ҿыц Иегова ишаҳаҭс дыԥхьаӡахаргьы , иара Анцәа иӡбарҭаҿы дгыланы аҭак ҟаиҵар акәхоит ( Рим . 14 : 10 — 12 , АдҾ ; шәахәаԥш сентиабр 15 , 2006 шықәсазы иҭыҵыз « Сторожевая башня » , адаҟьақәа 29 — 30 ) .
Хықәкыс иамази Азакәан ?
Моисеи изакәан 1 500 шықәса рыҩныҵҟа израильаа напхгара рызнауан .
Уи Анцәа ижәлар ирыцхраауан аҭаацәара иадҳәалази егьырҭ азҵаарақәеи рыӡбараҿы ииашоу апринципқәа рхамышҭларц . Уи иара убас Мессиа иахь иназгоз ааӡаҩхеит ( Гал . 3 : 23 , 24 ) .
Иисус Христос данԥсы ашьҭахь , Азакәан аԥыхын , убри аҟынтә Анцәа аиқәшаҳаҭра ҿыц аԥиҵеит ( Аур .
8 : 6 ) . Уи аиқәшаҳаҭра инақәыршәаны , уаанӡа Моисеи изакәан ала иҟауҵар алшоз усқәак уажәшьҭа рыҟаҵара ауамызт .
а ) Иарбан ԥҟароу аҭаацәалазаара аганахь ала ақьырсианцәа зықәныҟәалар акәу ?
б ) Игәалашәалар ихәҭоузеи аилыҵра иазхәыцуа ақьырсиан ?
Иисус афарисеицәа рызҵаара аҭак аныҟаиҵоз , иҳәеит Моисеи изакәан ала аилыҵра шауазгьы , « аханатә ус иҟамызт » ҳәа ( Матф .
19 : 6 — 8 ) . Убасала Иисус иаҳирбеит Анцәа Едемтәи абаҳчаҿы аҭаацәалазаара аганахь ала ишьақәиргылаз аԥҟара ақьырсиантә еизараҿы ишықәныҟәало ( 1 Тим .
3 : 2 , 12 ) . Аҭаацәара иалало « цәеижьк » ракәны иҟаларц азы , ахаҵа иԥҳәыс иҽлыдикылар акәын , аԥҳәыс лхаҵа лыҽидылкылар акәын , иара убас Анцәа иахь , насгьы дара-дара рахь абзиабареи апатуқәҵареи аарԥшуа рҭаацәалазаара дырӷәӷәалар рыхәҭан .
Акалҭбааԥсра иахҟьаны акәымкәа зхатә ҩыза илҵыз , аҭаацәалазаара ҿыц аԥҵара азин имам ( Матф .
19 : 9 ) . Ҳәарада , ақьырсиан илшоит агәнаҳа ҟазҵаз , аха иахьхәыз ихатә ҩыза ианаижьыр .
Убас ауп , ишаҳбо ала , аԥааимбар Осиа ишыҟаиҵаз : уи гәаԥхашәадарала зхы мҩаԥызгаз иԥҳәыс Гомерь иланаижьит .
Убас еиԥш Иегова адоуҳа аганахь ала азиашара аазмырԥшыз , аха анаҩс иахьхәыз израильтәи ижәлар рахь агәшаҭара ааирԥшит ( Ос . [ Ос . ]
3 : 1 — 5 ) . Иазгәаҭатәуп ақьырсиан ихатә ҩыза агәнаҳа шыҟаиҵаз дырны цәеижьла изааигәахара иӡбазар , уи ианаижьит ҳәа шаанаго .
Уажәшьҭа иара ихатә ҩыза илҵразы абиблиатә шьаҭа имам .
Ииҳәазеи Иисус аҭаацәара аламлара иазкны ?
Ахатә ҩыза илҵразы ақьырсианцәа ирымоу мзыз заҵәык — акалҭбааԥсра — шакәу аарԥшуа , Иисус аҭаацәара аламлара заҭәашьоу рыӡбахә далацәажәеит .
Иара иҳәеит : « Ус анхара иазхиоу , ус даанхааит » ( Матф .
19 : 10 — 12 , АдҾ ) . Аӡәырҩы Иегова имаҵ аураҿы акгьы рԥырхагамхарц азы , аҭаацәара иаламларц рыӡбеит .
Уи аҩыза аӡбара арҽхәара иаԥсоуп .
Ицхраауазеи ақьырсиан аҭаацәара далалару-даламлару аӡбара ?
Аҭаацәара иалалатәу-иаламлатәу ?
Ауаҩы ари азҵаара аҭак ҟаиҵарц азы , аҭаацәара даламлакәа аанхара илшоу-илымшоу еиликаароуп .
Апостол Павел аҭаацәара аламлара еиҳа еиӷьуп иҳәон , аха иациҵеит : « Аха акалҭбааԥсра аҽацәыхьчаразы иамҩоуп дарбан хаҵазаалакь ԥҳәыс димазарц , аԥҳәысгьы — ахаҵа » .
Анаҩс иҳәеит : « Аха ус еиԥш ала аныҟәара , уи аҩыза аҽынкылара рылымшозар — аҭаацәара иалалааит ; ари еиҳа еиӷьуп , уцәаныррақәа уеиларбылуа , уҽузнымкыло уҟазар аасҭа » .
Аҭаацәара алалара ауаҩы ицәеижьтә гәаҳәарақәа рынагӡара ицхраауеит , ус ҟаимҵар игәаҳәарақәа амастурбациа еиԥш иҟоу ашьцылара бааԥс ахь днаргоит , мамзаргьы игәаԥхашәадоу аусқәа инарҟаҵоит .
Ари азҵаараҿы иара убас ақәра иазхәыцтәуп , избанзар Павел иҳәеит : « Шәара шәыбжьара зҭәымҭа иҭагылоу ԥҳәызбак дзызҳәаны иԥшу . . . дызгароуп ҳәа ихәыцуа аӡәыр дыҟазар , иара ишиҭаху , ииашоуп ҳәа шиԥхьаӡо ала дныҟәааит — уи гәнаҳара аҵаӡам ; еибагааит » ( 1 Кор .
7 : 2 , 9 , 36 ; 1 Тим . 4 : 1 — 3 ) .
Аха ауаҩы аҭаацәара дзалало ақәыԥшра аамҭазы ицәырҵуа иӷәӷәоу асексуалтә цәаныррақәа рзы акәымзар ауп , избанзар уи аҭаацәалазаара иацу аҭакԥхықәра ихахьы игарц азы макьана ишахәҭоу дымшәӡац .
18 , 19 . а ) Изцалалар рыхәҭада ақьырсианцәа аҭаацәара ?
б ) Еилыргахозеи анаҩстәи астатиаҿы ?
Ақьырсианцәа Иегова зҽизызкыз , насгьы гәык-ԥсык ала бзиа дызбо роуп аҭаацәара изцалалаша .
Уи адагьы , ҩыџьа ақьырсианцәа аҭаацәара еицалаларц азы , даараӡа бзиа еибабар ауп .
Аҭаацәара шәызцалало « Иҳақәиҭу иитәу иакәзааит » ҳәа Абиблиа иану алабжьара иқәныҟәар , хымԥада , азылԥхарақәа роуеит ( 1 Кор .
7 : 39 ) . Аҭаацәара ианалалалак , рхаҭа агәра ргоит абиблиатә лабжьарақәа рҭаацәалазаара насыԥны ишыҟарҵо .
Аҵыхәтәантәи арҭ аамҭақәа раан аҳәсеи ахацәеи аӡәырҩы аҭаацәаратә насыԥ иаԥырхаго аҟазшьақәа аадырԥшуеит .
Анаҩстәи астатиаҿы еилҳаргоит аҭаацәара иалоу ақьырсианцәа ирыцхраауа абиблиатә принципқәа ( 2 Тим .
3 : 1 — 5 ) . Иегова Иажәаҿы иҳаиҭоит аҭаацәалазаара зырӷәӷәо , насгьы ижәлар ҳрылагыланы наӡаӡатәи аԥсҭазаарахь ҳназго амҩала ацара иҳацхраауа зыхә ҳараку алабжьарақәа ( Матф . 7 : 13 , 14 ) .
« Доусы иԥҳәыс , их бзиа ишибо аиԥш , бзиа дибалааит ; аԥҳәысгьы лхаҵа дицәшәалааит [ « ӷәӷәала пату иқәылҵалааит » , АдҾ ] » ( ЕФ . 5 : 33 ) .
АШӘАҚӘА : 87 , 3
Иарбан рольқәоу Анцәа хаҵеи-ԥҳәыси ирзалихыз ?
Избан аҭаацәалазаараҿы абзиабареи ахаареи зхадоу ?
Ишԥарыцхраауеи Абиблиа хаҵеи-ԥҳәыси рҭаацәалазаараҿы ауадаҩрақәа рыӡбара ?
Ачара агәырӷьара ду шузаанагогьы , иргәалашәалар рыхәҭоузеи аҭаацәара иалало ?
( Шәахәаԥш астатиа алагамҭаҿы иаагоу асахьа . )
АРԤЫС иигараны иҟоу аԥҳәызба данибо , ихы-иҿы лашоит , урҭ ргәырӷьара ҳәаа амам .
Дара анеиқәшәоз , рыбзиабара еиҳа-еиҳа иӷәӷәахон , уажәшьҭа урҭ рҭаацәалазаараҿы еснагь азиашара шаадырԥшло ала аҿаҭахьа аҭара иазхиоуп .
Ҳәарада , рыԥсҭазаараҿы ирыԥсахша рацәоуп , избанзар уажәшьҭа дара ҭаацәарак еиԥш рҽеидыркылеит .
Анцәа Иажәаҿы аҭаацәара иалаларц зҭаху рзы узықәгәыӷыртә иҟоу анапхгара ануп , избанзар бзиа ҳазбо аҭаацәара Аԥҵаҩы Анцәа ҳҭаацәалазаара насыԥзарц иҭахуп ( Ажәам . [ Прит . ]
18 : 22 ) . Абиблиаҿы иаартны иануп инаӡам ауаа аҭаацәара ианалало , « ауадаҩра ҿыцқәа » шроуа ( 1 Кор . 7 : 28 ) .
Иҟаҵатәузеи урҭ ауадаҩрақәа иахьынӡалшо ала еиҳа имаҷхарц азы ?
Иҟаҵатәузеи ақьырсиантә ҭаацәалазаараҿы анасыԥ аиуразы ?
Иарбан бзиабара хкқәоу хаҵеи-ԥҳәыси иаадырԥшлар рыхәҭоу ?
Абиблиаҿы иаҵшьны иазгәаҭоуп абзиабара шаҟа ихадоу .
Аҭаацәалазаараҿы ахаара зҵоу абзиабара ( абырз . фили́а ) даара ихадоуп .
Аромантикатә бзиабара ( е́рос ) агәахәара узаанагоит , ахшара ануоуа , аиуацәа рыбжьара иҟоу абзиабара ( сторге́ ) аарԥшлатәуп .
Аха аҭаацәалазаара раԥхьаӡа иргыланы насыԥны иҟазҵо апринципқәа шьаҭас измоу абзиабара ( ага́пе ) ауп .
Уи абзиабара иазкны апостол Павел иҩуан : « Доусы иԥҳәыс , их бзиа ишибо аиԥш , бзиа дибалааит ; аԥҳәысгьы лхаҵа дицәшәалааит [ « ӷәӷәала пату иқәылҵалааит » , АдҾ ] » ( Еф .
5 : 33 ) . Шаҟа иӷәӷәазар акәзеи хаҵеи-ԥҳәыси рыбзиабара ?
Павел иҩуан : « Ахацәа , бзиа ижәбала шәыҳәса , Христос Ауахәама бзиа ишибаз , ихы шақәиҵаз аиԥш » ( Еф . 5 : 25 ) .
Ақьырсианцәа Иисус иҿыԥшларц азы , иара бзиа ишибоз еиԥш бзиа еибабалар ауп .
( Уаԥхьа Иоанн 13 : 34 , 35 ; 15 : 12 , 13 . )
Ақьырсиантә ҭаацәараҿы абзиабара убриаҟара иӷәӷәазар ауп , иаҭаххар ахаҵагьы аԥҳәысгьы дара-дара рзы аԥсрагьы ақәшаҳаҭхара ргәазҭанаҵартә еиԥш .
Аха аҭаацәараҿы аилибамкаара ӷәӷәақәа анцәырҵуа , хаҵеи-ԥҳәыси уи аҟаҵара рцәыцәгьахар ауеит .
Аха абзиабара ага́пе « зегьы рыхьчара-рҿыхра иазыхиоуп , зегьы рыгәра агоит , зегьы ирықәгәыӷуеит , зегьы ахҭнагоит » .
Уи « ахаан еиԥхьбара ақәым » ( 1 Кор .
13 : 7 , 8 ) . Анцәа ицәшәо хаҵеи-ԥҳәыси еснагь бзиа ишеибабало , насгьы азиашара шаадырԥшло ала аҿаҭахьа шыҟарҵаз рхадмыршҭлозар , зеиԥшыҟам Анцәа ипринципқәа рыцхыраарала ауадаҩрақәа зегьы рыхгара рылшоит .
4 , 5 . а ) Иарбан рольу ахаҵа аҭаацәара ахада иеиԥш инаигӡо ?
б ) Дышԥазыҟазар акәу аԥҳәыс лхаҵа ихадара ?
в ) Иарбан ԥсахрақәоу ҭаацәарак иҟарҵар акәхаз ?
Абар Павел хаҵеи-ԥҳәыси инарыгӡо арольқәа ирызкны ииҳәаз : « Шәарҭ аҳәса , шәхацәа рҳәатәы хашәҵала , Иҳақәиҭу иажәа шазхашәҵо аиԥш , — избанзар ахаҵа аԥҳәыс дылхадоуп , Христос Ауахәама дшахадоу аиԥш , абри аамҭазгьы Уи ацәеижь Еиқәырхаҩыс дамоуп » ( Еф .
5 : 22 , 23 ) . Ҳәарада , уи иаанагаӡом аԥҳәыс еиҳа длаҟәуп ахаҵа иаасҭа ҳәа .
Аԥҳәыс ари апринцип дықәныҟәо , Анцәа илзалихыз ароль анагӡара лылшоит . Иара иҳәеит : « Ауаҩы [ Адам ] ихала дыҟазар бзиаӡам .
Дизысшап иара дхазырҭәаауа ацхырааҩ » ( Аҟаз . [ Быт . ] 2 : 18 ) .
« Ауахәама » , ма аизара , иахадоу Христос абзиабара шааирԥшуа еиԥш , иқьырсиану ахаҵа ихадара бзиабарала инаигӡалар ауп .
Усҟан аԥҳәыс лхаҵа абаагәара дылзаҩызахоит , насгьы уи пату иқәҵареи , ицхраареи , изыӡырҩреи агәахәара лзаанагалоит .
Кети зыхьӡу иқьырсиану аԥҳәыс илҳәоит аҭаацәара даналала ашьҭахь илыԥсахшаз шырацәахаз : « Аҭаацәара салалаанӡа сара аӡәгьы сихьыԥшымызт , схала схы ныҟәызгон .
Ачара ашьҭахь схаҵа иқәгәыӷшьа сҵарц азы , сҽысыԥсахлар акәхеит .
Ҳәарада , зны-зынла уи уадаҩын , аха Иегова ишаҳирҵо еиԥш ҳхы ахьымҩаԥаҳгоз абзоурала , схаҵеи сареи еиҳа ҳаизааигәахеит » .
Абар лхаҵа Фред ииҳәо : « Сара еснагь исцәыцәгьан аӡбарақәа рыдкылара .
Аҭаацәара саналала уи еиҳагьы исцәыцәгьахеит , избанзар уажәшьҭа сзызхәыцшаз схатә гәаанагара мацара акәӡамызт .
Аха сара Иегова анапхгара сиҭарц азы еснагь сиҳәоит , насгьы сыԥҳәыс лгәаанагара сазыӡырҩуеит , убри аҟынтә исыду ароль анагӡара еиҳа-еиҳа имариахоит .
Сара избоит ҳара командак еиԥш ҳшыҟоу ! »
Ишԥацхраауеи инаӡоу акзаарала еидҳәалоу абзиабара аҭаацәалазаараҿы ауадаҩрақәа рыӡбара ?
Иӷәӷәоу аҭаацәалазаара шьақәгылоуп рхатә ҩыза игхақәа рхы рзымышьҭра иазхиоу ҩыџьа ауаа рыла .
Дара ачҳара аадырԥшуеит , насгьы гәшаҭарала иранеибажьуеит .
Ҳәарада , ахаҵагьы , аԥҳәысгьы агхақәа ҟарҵоит .
Ус аныҟало , дара рыгхақәа аурок алкаара , гәшаҭарала анажьра , насгьы инаӡоу акзаарала еидҳәалоу абзиабара аарԥшра рылшоит ( Кәал . 3 : 13 , 14 ) .
Уи адагьы , « абзиабара — ахачҳара амоуп , гәыбылрала ихыш-хыҵәоит » .
Уи « ԥсахеибакра-гәаара алам » ( 1 Кор .
13 : 4 , 5 ) . Аилибамкаара цәырҵзар , уи иаарласны иӡбатәуп .
Иқьырсиану хаҵеи-ԥҳәыси реилибамкаарақәа аҽныҵәҟьа рыӡбара рҽазыршәалар ауп ( Еф .
4 : 26 , 27 ) . Гәык-ԥсык ала « саҭаумҵан , угәы ахьынсырхаз » , ма « саҭабымҵан , бгәы ахьынсырхаз » аҳәаразы ахынраалареи агәымшәареи аҭахуп , аха уи ада ицәырҵуа ауадаҩрақәа рыӡбареи аизааигәахареи залшом .
7 , 8 . а ) Иарбан лабжьарақәоу аҭаацәалазаараҿы ацәеижьтә еизааигәахара аганахь ала Абиблиаҿы иану ?
б ) Избан хаҵеи-ԥҳәыси аҟәымшәышәреи ахаареи заадырԥшлар акәу ?
Абиблиаҿы иануп хаҵеи-ԥҳәыси ацәеижьтә еизааигәахара ииашаны азнеира ирыцхраауа иҟәыӷоу апринципқәа .
( Уаԥхьа 1 Коринфаа рахь 7 : 3 — 5 . )
Ари аганаҿы даара ихадоуп ухатә ҩыза ицәаныррақәеи иҭахрақәеи рызхәыцра .
Ахаҵа иԥҳәыс лахь ишахәҭоу ахаара ааимырԥшуазар , лара ацәеижьтә еизыҟазаашьақәа агәахәара лзаанагалаӡом .
Ахацәа рыҳәса ргәы-рыԥсы иҭоу еилкааны , ҟәыӷарала ирызныҟәалар ауп ( 1 Пиотр 3 : 7 ) .
Ахатә ҩыза ацәеижьтә еизааигәахара мчыла идцалара ҟалаӡом .
Уи аҩыџьагьы ирҭахызар ауп .
Ишдыру еиԥш , ахацәа аизааигәахара агәаҳәара еиҳа ирласны ирызцәырҵуеит аҳәса раасҭа , убри аҟынтә уи азы аҩыџьагьы ианазхиоу аамҭа азалхтәуп .
Абиблиаҿы ианӡам аизааигәахара аан хаҵеи-ԥҳәыси ахаара шаадырԥшлар акәу аганахь ала иалкаау аԥҟарақәа .
Аха уа иҳәоуп ус еиԥш иҟоу ахаара аӡбахә ( Ашәақәа 1 : 2 ; 2 : 6 ) .
Иқьырсиану хаҵеи-ԥҳәыси аҟәымшәышәреи ахаареи аадырԥшлароуп .
Избан ақьырсиан изиаҭәам аҭаацәара дызцалам ауаҩ иахь асексуалтә интерес аарԥшра ?
Анцәеи иаҳзааигәоуи даараӡа бзиа ианаҳбо , ҳҭаацәалазаара ак аԥырхагахар , ма аӡәы ашәарҭара иҭаиргылар алҳаршом .
Ҭаацәарақәак рҿы хаҵеи-ԥҳәыси реизыҟазаашьақәа бжьысит , избанзар руаӡәк апорнографиа ахәаԥшра иҽаиршьцылеит .
Даараӡа ихадоуп апорнографиахь иҳазцәырҵуа аинтереси аҭаацәалазаара анҭыҵ ацәеижьтә еизааигәахаразы иҳазцәырҵуа агәаҳәарақәеи иаразнак раанкылара .
Иара убас ҳара ҳҽацәаҳахьчалар ауп афлирт , мамзаргьы уи иадукылар алшо ахымҩаԥгашьа .
Ус зхы мҩаԥызго абзиабара аадырԥшуам .
Анцәа ҳхәыцрақәеи ҳусқәеи зегьы шибо ҳгәалашәозар , уи изыӡырҩреи гәаԥхашәала ҳацқьаны аанхареи ҳгәазҭанаҵоит .
( Урыԥхьа Матфеи 5 : 27 , 28 ; Ауриацәа рахь 4 : 13 . )
10 , 11 . а ) Шаҟа лассы-лассы еилыҵуазеи аҭаацәарақәа ?
б ) Иаҳәозеи Абиблиа хазы анхара аганахь ала ?
в ) Ирыцхраауазеи хаҵеи-ԥҳәыси хазы анхара аӡбара ахымыццакра ?
Аҭаацәалазаараҿы еснагь аилибамкаара ӷәӷәақәа цәырҵуазар , руаӡәк ма рҩыџьагьы ирыӡбар ауеит зегь иреиӷьу хазы анхара , мамзаргьы аилыҵра ауп ҳәа .
Тәылақәак рҿы аҭаацәарақәа реиҳарак еилыҵуеит .
Анцәа ижәлар рыбжьара уи лассы-лассы иуԥылаӡом , аха агәҭынчымра узцәырнагоит аҭаацәара иалоу ақьырсианцәа еиҳа лассы-лассы ауадаҩра ӷәӷәақәа ирықәшәо иахьалагаз .
Абиблиаҿы иануп : « Аԥҳәыс лхаҵа дилымҵыроуп ; Дилҵыр , уаҳа хаҵа дымцакәа даанхароуп , мамзаргьы ҩаԥхьа лхаҵа динаалароуп , — ахаҵа иакәзаргьы убас — иԥҳәыс даанимыжьроуп » ( 1 Кор . 7 : 10 , 11 ) .
Хазы анхара ишабалак иазнеитәым .
Хазы уцар , ауадаҩрақәа рыӡбара улшоит ҳәа угәы иаанагар шауагьы , лассы-лассы уи еиҳау ауадаҩрақәа цәырнагоит .
Иисус ауаҩԥсы иаби иани ааныжьны , иԥҳәыс иҽлыдикылоит ҳәа Анцәа иажәақәа еиҭаҳәо , иациҵеит : « Анцәа иеидикылаз ауаҩы еиҟәимгааит » ( Матф . 19 : 3 — 6 ; Аҟаз . [ Быт . ] 2 : 24 ) .
Уи иаанагоит ахаҵагьы , аԥҳәысгьы Анцәа еидикылаз аиҟәгара азин шрымам .
Иегова аҭаацәалазаара наунагӡа иҟоу еиқәшаҳаҭроуп ҳәа иԥхьаӡоит ( 1 Кор .
7 : 39 ) . Хаҵеи-ԥҳәыси иргәалашәозар досу Анцәа иҿаԥхьа аҭак ҟаиҵар шакәхо , ауадаҩрақәа иаразнак рыӡбара рҽазыршәалоит , урҭ еиҳа еицәоу акахьы икылсаанӡа . Избан ахаҵа ма аԥҳәыс хазы анхара иазхәыцуазар залшо ?
Избан хаҵеи-ԥҳәыси ауадаҩра ӷәӷәақәа зрызцәырҵуа ?
Иҟалап уи зыхҟьо рҭаацәалаазара аҟынтә иззыԥшыз ахьынамӡаз акәзар .
Насыԥ змоу аҭаацәалаазара иадҳәалоу агәыӷрақәа анынамӡо , ауаҩы дыржьазшәа ихы ибар ауеит , агәынамӡареи агәыԥжәареи изцәырҵыр алшоит . Лассы-лассы хаҵеи-ԥҳәыси ремоциатә ҭахрақәеи рааӡашьеи еиԥшым .
Аҭынхацәа ирыдҳәалоу ауадаҩрақәа , насгьы ахәыҷқәа рааӡареи аԥара аныхреи рганахь ала ргәаанагарақәа ахьеиԥшым иахҟьангьы аилибамкаарақәа цәырҵыр рылшоит .
Аха арҽхәара иаԥсоуп аҭаацәара иалоу ақьырсианцәа реиҳараҩык . Урҭ Анцәа ипринципқәа иахьрықәныҟәо абзоурала , имариам арҭ азҵаарақәа рҿы аҳәоуеиқәшәара рымоуп .
Ианбаҟало хазы анхара ?
Иҟоуп хазы анхара аныҟало иҷыдоу ҭагылазаашьақәак .
Иаҳҳәап , ахатә ҩыза аҭаацәара аныҟәгара мап ацәикуазар , даараӡа гәымбылџьбарала ихы мҩаԥигозар , насгьы ихатә ҩыза идоуҳатә ҭагылазаашьа ашәарҭара иҭаиргылозар .
Арҭ аҭагылазаашьақәа рҿы ақьырсианцәа шьоукы хазы анхара рыӡбоит .
Ақьырсианцәа рҭаацәалазаараҿы ауадаҩра ӷәӷәақәа рызцәырҵуазар , аизара аиҳабацәа рҿы ацхыраара иаҳәар ауп .
Доуҳала ишәу арҭ аишьцәа хаҵеи-ԥҳәыси Анцәа Иажәа иану алабжьарақәа рхы ишадырхәаша рарҳәар рылшоит .
Хаҵеи-ԥҳәыси Иегова иҳәалар ауп иԥшьоу адоуҳа риҭарц , абиблиатә принципқәа рықәныҟәареи адоуҳа иалҵшәоу аҟазшьақәа раарԥшреи дрыцхраарц азы ( Гал . 5 : 22 , 23 ) .
Иарбан лабжьароу зхатә ҩызцәа Иегова имаҵ зымуа ақьырсианцәа Абиблиа ирнаҭо ?
Ақьырсианцәа шьоукы рхатә ҩызцәа макьана Иегова имаҵ руӡом .
Абиблиаҿы иаагоуп амзызқәа , ус еиԥш иҟоу ақьырсианцәа рхатә ҩызцәа аанырмыжьлар зрыхәҭоу узырбо .
( Уаԥхьа 1 Коринфаа рахь 7 : 12 — 14 . )
Анцәа имаҵ зуа ақьырсиан хатә ҩызас дызмоу ауаҩы дыԥшьоуп , уи иара еиликаауазаргьы-еилимкаауазаргьы .
Уи аҩыза аҭаацәараҿы ахшара аниуа , урҭ ԥшьоуп ҳәа иԥхьаӡоуп , насгьы Анцәа ихьчоит .
Павел иҩуан : « Аԥҳәыс , бақәымгәыӷӡои бхаҵа иеиқәырхара былшап ҳәа ?
Мамзаргьы уара , ахаҵа , уԥҳәыс дузеиқәмырхари ? » ( 1 Кор .
7 : 16 ) . Иегова ишаҳаҭцәа реизарақәа рҿы имаҷымкәа ақьырсианцәа рхатә ҩызцәа Иегова имаҵ аура иалагарц ирыцхрааит .
15 , 16 . а ) Иарбан лабжьароу зхатә ҩыза Анцәа имаҵ зымуа иқьырсиану аԥҳәыс Абиблиа илнаҭо ?
б ) Иҟаиҵар илшозеи ақьырсиан , « агәрахаҵара змам » ихатә ҩыза хазы дцарц иҭахызар ?
Апостол Пиотр иқьырсиану аҳәса ааиԥхьон : « Хаҵа ирымоу аҳәса , шәхацәа рҳәатәы хашәҵала , шәырзыӡырҩла , урҭ агәрахаҵара рыламзар агәрахаҵара роуразы — шәыԥсҭазаара иаҵоу ацқьареи Анцәа иҿаԥхьа ишәымоу ашәаӡыӡареи ирҿыԥшны » .
Аԥҳәыс Анцәа акырӡа иаԥсоу ак акәны ииԥхьаӡо аҩныҵҟатәи аԥшӡара , ҭынч , хирла , раҳаҭрала иҟоу аԥшӡара лылазар , лхаҵа Анцәа имаҵ аура алагара игәазҭалҵар ауеит , лыгәрахаҵара атәы иахьа хәлаанӡа ианизеиҭалҳәо аҵкыс ( 1 Пиотр 3 : 1 — 4 ) .
Ишԥаҟаҵатәу иқьырсианым ахатә ҩыза иқьырсиану ихатә ҩыза даанижьырц иӡбазар ?
Абиблиаҿы иануп : « Агәрахаҵара змам ахаҵа иԥҳәыс длылҵырц иҭахызар длылҵааит ; абри аамҭазы аешьа иоума , аеҳәшьа лоума , иҿазҳәо ҳәа акагьы ыҟам ; Иҳақәиҭу мышхәыбзазаралатәи аҟазаарахь дрыԥхьоит » ( 1 Кор .
7 : 15 ) . Ҳәарада , уи иаанагаӡом ақьырсиан аҭаацәалазаара ҿыц аԥҵаразы абиблиатә шьаҭа иоуеит ҳәа , аха уи аамҭазгьы ацара зҭаху ихатә ҩыза даанхарц мчыла идицалаӡом .
Хазы анхара зны-зынла аҭынчра аиура иуцхраауеит .
Иара убас ақьырсиан агәыӷра имоуп даанзыжьыз ихатә ҩыза знымзар-зны дхынҳәуеит , насгьы Иегова имаҵ аура далагоит ҳәа .
Адоуҳатә усқәа зегь раԥхьа ианҳаргыло , ҳҭаацәалазаара еиҳа иӷәӷәахоит , насгьы инасыԥхоит ( Шәахәаԥш абзац 17 . )
Ихадазар акәзеи хаҵеи-ԥҳәыси рзы ?
Ҳара « аҵыхәтәантәи амшқәа » , ихьанҭоу аамҭақәа , рынҵәамҭазы ҳанхоит ( 2 Тим .
3 : 1 — 5 ) . Аха доуҳала ҳаӷәӷәазар , ари адунеи анырра ҳаҿагылар ҳалшоит .
Павел иҩуан : « Иаанхаз аамҭа маҷуп , ԥҳәыс дызмоугьы ԥҳәыс дызмам иеиԥш ихы иԥхьаӡар ауеит . . .
Ԥсҭазаара зманы ари адунеи иахугьы , иахым шьоук реиԥш рхы рыԥхьаӡар ҟалоит » ( 1 Кор . 7 : 29 — 31 ) .
Павел хаҵеи-ԥҳәыси рҭаацәараҿы ирыду ауал атәы рхашҭырц акәӡам иреиҳәоз .
Аха уеизгьы , инхаз аамҭа шмаҷхаз дырны , дара адоуҳатә усқәа зегь раԥхьа идыргылалар ауп ( Матф .
6 : 33 ) . Избан ақьырсианцәа аҭаацәараҿы анасыԥ аиура зрылшо ?
Ихьанҭоу арҭ аамҭақәа раан имаҷымкәа аҭаацәарақәа шеилыҵуагьы , аҭаацәараҿы анасыԥ аиура ҳалшоит .
Аҭаацәара иалоу ақьырсианцәа Иегова ижәлар ирылагыланы имаҵ руазар , абиблиатә лабжьарақәа ирықәныҟәозар , насгьы Анцәа иԥшьоу идоуҳа ирнаҭо анапхгара иацныҟәозар , дара « Анцәа иеидикылаз » ахьчара рылшоит ( Марк 10 : 9 ) .
Абзац 5 .
Ахьӡқәа ԥсахуп .
Абзац 13 .
Шәахәаԥш ашәҟәы « Анцәа ибзиабараҿ шәыҟаз » , ацҵа « Аилыҵреи хазы-хазы анхареи рзы Абиблиа ахәаԥшышьа » .
© 2016 Watch Tower Bible and Tract Society of Pennsylvania
АЦӘАҾЫ :
Дунаи аԥшаҳәаҿы шьыжьла ажәабжьҳәара гәахәара дууп !
Игәырӷьаҵәа иҟоу арҭ аиаҳәшьцәа Будапешт ( Венгриа ) Вигадо ашҭаҿы аԥҳәыс ажәабжь бзиа лзеиҭарҳәоит
АЖӘАБЖЬҲӘАҨЦӘА
АПИОНЕРЦӘА
АБИБЛИАТӘ ҴАРАҚӘА
Бесплатно .
Хәыда-ԥсада . Ари аҭыжьымҭа адунеизегьтәи абиблиатә рҵаратә ус иахәҭакуп , хатәгәаԥхарала иалаҵоу аԥарала иҟоуп , насгьы Иегова ишаҳаҭцәа имҩаԥыргоит .
Даҽакала иарбамзар , Ауриатә Ҩырақәа рҟынтә ацитатақәа еиҭагоуп урысшәала иҭыжьу « Иԥшьоу Аҩыра — Адунеи ҿыц аиҭага » аҟынтә , Ақьырсиантә Бырзен Ҩырақәа аагоуп аԥсышәала иҭыжьу Ауасиаҭ Ҿыц аҟынтә , Аԥсаломқәа рҟынтә ацитатақәа аагоуп аԥсышәала иҭыжьу Аԥсалҭыр аҟынтә ( ириашоуп иҿыцу аҩышьаԥҟарақәа инарықәыршәаны ) .
Егьи аиҭага : АдҾ — ацитатақәа еиҭагоуп урысшәала иҭыжьу « Иԥшьоу Аҩыра — Адунеи ҿыц аиҭага » аҟынтә
3 Абиографиа .
Аӡә ак аниуҭо еиҳа ишнасыԥу шеилыскааз
8 Избан Иегова аҭаацәалазаара зеиҿикааз ?
13 Иҟаҵатәузеи аҭаацәалазаара насыԥзарц азы ?
Актәи астатиаҿы еилыргоуп аҭаацәалазаара шеиҿкааз , Моисеи изакәан уи ишаныруаз , насгьы ақьырсиантә ҭаацәалазааразы Иисус Христос ишьақәиргылаз аԥҟарақәа .
Аҩбатәи астатиаҿы еилыргахоит ахаҵеи аԥҳәыси , Абиблиа ишаҳәо ала , рольқәас инарыгӡо .
18 Ахьы аасҭа зыхә ҳараку шәыԥшаала
20 Еилышәкаауама шәара доуҳала аизҳара шхадоу ?
25 Еилышәкаауама егьырҭ рырҵара шхадоу ?
Аҳра иазку ажәабжьҳәаратә ус ԥхьаҟа ишцо анаҳбо , даара ҳаигәырӷьоит .
Аха еилаҳкаауама ҳара Анцәа имаҵ аура еиҳаны аҽалархәразы алшарақәа шаҳзаатуа ?
Ишԥаҳалшо ҳхаҭа адоуҳатә хықәкқәа рынагӡара , насгьы Абиблиа зҳарҵо доуҳала аизҳара рыцхраара ?
Избан егьырҭ дырҵара зхадоу ?
Ихадоу арҭ азҵаарақәа рҭак арҭ астатиақәа рҿы ишәыԥшаауеит .
30 Аԥхьаҩцәа рызҵаарақәа
31 Ҳархивқәа рҟынтә
Ишәыԥшаахьоума шәара зныкыр ахьырҵәаҵәа ?
« Ааи » зҳәо маҷҩуп .
Аха миллионҩыла ауаа еиҳа ахә змоу ак рыԥшааит — уи « хьыцқьала иузымԥсахуа » Анцәа иҟәыӷара ауп ( Иов [ Иов ] 28 : 12 , 15 ) .
АБИБЛИА инҭырҳәыцааны иҭызҵаауа ауаа ахьыԥшааҩцәа ирҿурԥшыр алшоит .
Урҭ ргәақәкны иааҟәымҵӡакәа Аҩыра ҭырҵаалар ауп , хәы змам аҟәыӷара рыԥшаарц азы .
Шәааи ахьы шырыԥшаауа х-методк еилҳаргап , насгьы уи иаҳнарҵар алшо ҳазхәыцып .
Шәхаҿы иаажәг : аҟәара шәықәланы шәышцоз , иаалырҟьаны амраҿы ицырцыруа ахьҟәырҷаха жәбеит .
Шәхы ларҟәны шәанахәаԥш , еилышәкаауеит ахьырҵәаҵәа хәыҷ шыжәбаз !
Ишԥашәықәҿиеи !
Иара асԥычка ахы аасҭа еиҵоуп , аха уи зхаҭабзиара ҳараку алмас аасҭа аԥшаара цәгьоуп .
Ҳәарада , иаразнак анаԥш-ааԥшра шәалагоит , иҵегь ыҟаӡами ҳәа .
Иҟалап убри еиԥшыз шәақәшәазар , Абиблиа иану агәыӷра шәзеиҭазҳәарц зҭахыз Иегова ишаҳаҭ шәыҩнашә данас .
Хымԥада , Абиблиаҿы раԥхьатәи « ахьырҵәаҵәа » анышәыԥшааз аамҭа шәхаҿы наӡаӡа инхеит .
Иҟалап уи Аҩыраҿы раԥхьаӡа акәны Анцәа ихьӡ аныжәбаз акәзар ( Аԥсал . 83 : 18 , АдҾ ) .
Мамзаргьы Иегова шәиҩызахар шшәылшо еилышәкааит ( Иак .
2 : 23 ) . Еилышәкаазар акәхап ахьы аасҭа еиҳа зыхә ҳараку ак шышәыԥшааз .
Убри аҟынтә уи аҩыза « ахьырҵәаҵәақәа » еиҳаны аԥшаара шәҭаххеит .
Зны-зынла ахьы еизоит акәарақәеи аӡиасқәеи рҿы .
Иара арыци аԥыҭҳаи иреиԥшуп .
Мызқәак рыла аашьара злам аԥшааҩцәа арҭ аҭыԥқәа рҿы кьылала ахьы рыԥшаар рылшоит , ԥарала уи даараӡа ирацәаны иаԥсоуп .
Иегова ишаҳаҭцәа Абиблиа шәырҵара ианалага , иҟалап ахьы рацәаны иахьыҟоу аҭыԥ зыԥшааз ахьыԥшааҩ иеиԥш шәхы абара шәалагазар .
Абиблиатә жәеинраалақәа шәанрыԥхьоз , насгьы шәанрызхәыцуаз , шәдырра еизҳауан , уи доуҳала шәарӷәӷәон .
Зыхә ҳараку арҭ абиблиатә ҵабыргқәа анышәзаат , шәара еилышәкааит наӡаӡатәи аԥсҭазаара шәоурц азы Иегова ишизааигәахатәу , насгьы ибзиабараҿы ишаанхатәу ( Иак . 4 : 8 ; Иуда 20 , 21 ) .
Ишәыԥшаауама шәара зыхә ҳараку абиблиатә ҵабыргқәа , ахьыԥшааҩцәа ахьы шырыԥшаауа еиԥш ?
Ахьыԥшааҩцәа ахьы ахьыҟоу аҭыԥқәа шырыԥшаауа еиԥш , шәаргьы хәы змам адоуҳатә хазынақәа рыԥшааразы аџьабаа жәбон .
Ихадоу абиблиатә ҵабыргқәа анеилышәкаа , уи аҿы шәаанымҿасзар ауеит , аха Иегова шәҽизышәкырц , насгьы шәыҽӡаашәхырц азы ашьаҿақәа ҟашәҵеит ( Матф .
28 : 19 , 20 ) . Даараӡа имаҷӡаны ахьы уԥшаар ауеит авулкантә хаҳәжәлақәа рҿы .
Иҟоуп аҭыԥқәа амаден аԥшааразы зыхә ҳараку ари аметалл ахьмаҷым , уи ԥырҽуеит , анаҩс ахьы алырхуеит .
Раԥхьа амаден ахьы зынӡа иаламшәа убар алшоит .
Избан ?
Избанзар тоннак иҟоу зхаҭабзиара ҳараку амаден иалоу ахьы 0,3 троитә унциа ( 10 граммк ) ауп !
Аха уеизгьы ахьыԥшааҩцәа уи иааннакылом .
Убасҵәҟьа даара шәхы аус адыжәулалароуп « Христос иеилкаара иаҭаху раԥхьатәи лагамҭақәак » аншәоу ашьҭахьгьы ( Аур .
6 : 1 , 2 ) . Абиблиа анҭышәҵаауа , шәхы шәамеигӡаӡакәа азхәыцра ҿыцқәа ԥшаалатәуп , насгьы шәзыԥхьаз аҟынтәи шәхы иашәырхәаша аурокқәа алкаалатәуп .
Иҟаҵатәузеи Абиблиа аҭҵаара анаҩсгьы ахәарҭа шәзаанагаларц азы , уи аҭҵаара шәаҿуижьҭеи акыр шықәса ҵуазаргьы ?
Анаҩсгьы адырра аиура агәаҳәара шәымаз .
Адетальқәа шәырзааҭгылала .
Шәмаашьалан , усҟан , хымԥада , Абиблиаҿы хәы змам « ахьырҵәаҵәақәа » — Анцәа иҟәыӷареи имҩақәҵареи — шәыԥшаауеит ( Рим .
11 : 33 ) . Аҩыра иану еиҳаны еилышәкаарц азы , шәбызшәала иҟоу ахархәагақәа зегьы шәхы иашәырхәала .
Ачҳара аарԥшны Абиблиаҿы шәара ишәҭаху алабжьарақәеи апринципқәеи , иара убас шәызҵаарақәа рҭак шәыԥшаала .
Егьырҭ шәразҵаала иарбан библиатә жәеинраалақәоу , насгьы статиақәоу дара ирыцхрааз , ргәы шьҭызхыз .
Анцәа Иажәа анҭышәҵаауаз еилышәкааз егьырҭ ирзеиҭашәҳәала .
Ҳәарада , хықәкыс ишәымоу баша шәдырра аизырҳара акәӡам .
Апостол Павел ҳгәаҳҽаниҵон : « Адырра уаҩ дарԥагьоит » ( 1 Кор . 8 : 1 ) .
Убри аҟынтә ахынраалара аарԥшразы , насгьы шәыгәрахаҵара арӷәӷәаразы анаҩсгьы аџьабаа жәбала .
Иааиԥмырҟьаӡакәа аҭаацәаратә мҵахырхәареи ахатә ҭҵаареи рымҩаԥгара Иегова инормақәа инарықәыршәаны анхара ишәыцхраауеит , насгьы егьырҭ рахь абзиабара аарԥшра шәгәазҭанаҵоит .
Уи инеиҳангьы , агәырӷьара шәоуеит , избанзар шәара ахьы аасҭа зыхә ҳараку шәыԥшааит ( Ажәам . [ Прит . ] 3 : 13 , 14 ) .
« Аԥхьарақәа , амҩақәҵарақәа , аҵара дырҵарақәа урҿыз » ( 1 ТИМ . 4 : 13 ) .
АШӘАҚӘА : 45 , 70
Ишԥашәылшо доуҳала аизҳара ?
Иҟаҵатәузеи , адоуҳатә хықәкқәа анынаҳагӡо ҳгәы камҳаларц ?
Иҳаԥсахыр ҳалшозеи , амаҵзураҿы еиҳа ақәҿиара ҳамазарц азы ?
1 , 2 . а ) Ишԥанаӡо Исаиа [ Исаия ] 60 : 22 иану ажәақәа аҵыхәтәантәи арҭ амшқәа раан ?
б ) Иарбан ҭахроу Иегова адгьылаҿтәи иеиҿкаараҿы иахьа иҟоу ?
« ИМАҶУ агәыԥ аҟынтәи зықьҩык ҟалоит , имаҷӡоу аҟынтә — иӷәӷәоу ажәлар » ( Ис .
[ Ис . ] 60 : 22 ) .
Ари аԥааимбаражәа иахьа , аҵыхәтәантәи амшқәа рзы , анаӡара иаҿуп . 2015 - тәи амаҵзуратә шықәсазы адунеи зегь аҿы Аҳра ажәабжьҳәаҩцәа 8 220 105 - ҩык ыҟан !
Иегова ижәлар реизҳара иазкны иҳәеит : « Сара , Иегова , ианаамҭоу уи аус сырццакуеит » .
Еиҳа-еиҳа иццакны ицо адәыӷба иақәтәоу ауаа реиԥш , ҳара иаҳбоит аҵаҩцәа разыҟаҵара аус еиҳа-еиҳа иццакны ишцо .
Ишԥаҳнырыр акәу ҳара ари аццакра ?
Иааҳарԥшуама Аҳра иазку ажәабжь аларҵәараҿы агәацԥыҳәара ?
Аишьцәеи аиаҳәшьцәеи аӡәырҩы пионерс ма ицхырааҩу пионерс амаҵ руеит .
Шьоукы ажәабжьҳәаҩцәа ахьазымхо аҭыԥқәа рахь ииасуеит , егьырҭ аргыларақәа рҿы рхы аладырхәуеит !
Аха уеизгьы еиҳаны аусуҩцәа аҭахуп .
Есышықәса 2 000 - ҟа еизара еиҿыркаауеит .
Аизарақәа зегь рҿы хәҩык аизара аиҳабацәа ыҟазарц азы , есышықәса 10 000 - ҩык амаҵзуратә цхырааҩцәа хылаԥшыҩцәаны иҟалар ауп .
Уи иаанагоит зықьҩыла аишьцәа маҵзуратә цхырааҩцәаны иҟаларц азы аҭахрақәа ирықәшәозар шакәу .
Уи адагьы , аишьцәагьы , аиаҳәшьцәагьы « Иҳақәиҭу имаҵура » аҿы иҟарҵаша рацәоуп ( 1 Кор . 15 : 58 ) .
3 , 4 .
Иарбан доуҳатә хықәкқәоу иқәшәыргыларц ишәҭаху ?
Уаԥхьа 1 Тимофеи иахь 3 : 1 .
« Иазгәышьуа » ҳәа еиҭагоу абырзен ҟаҵарба иаанарԥшуеит аӡәы ааигәа акәымкәа , хара иҟоу ак аҟынӡа анаӡара шиҭаху .
Ари ажәа ихы иархәаны Павел иааирԥшит доуҳала аизҳаразы аџьабаа шбатәу .
Шәхаҿы даажәг макьана маҵзуратә цхырааҩс амаҵ зымуа , аха уи иазхәыцуа аиашьа .
Иара еиликаауеит адоуҳатә ҟазшьақәа шеизирҳалар акәу .
Раԥхьа амаҵзуратә цхырааҩцәа рзы иҟоу аҭахрақәа рыҽрықәыршәаразы ахықәкы ықәиргылоит , анаҩс уи наигӡоит .
Аамҭа цоит , уажәшьҭа иара дгәыӷуеит хылаԥшҩыс дҟаларц азы доуҳала дшәит ҳәа .
Ишаҳбо еиԥш , аизараҿы еиҳаны аҭакԥхықәрақәа иоурц азы , уи еснагь аџьабаа ибалар ауп .
Иара убас арҽхәара иаԥсоуп пионерс аҟалара , Вефиль амаҵ аура , мамзаргьы Аҳратә залқәа рыргылара зҭаху , насгьы арҭ ахықәкқәа рынагӡара зҽазызшәо аишьцәеи аиаҳәшьцәеи .
Шәааи еилҳаргап Анцәа имаҵ аураҿы Иажәа ақәҿиарақәа риура ишҳацхраауа .
Ишԥарылшо арԥарцәеи аҭыԥҳацәеи рымч-рылшара Аҳра аус иазыркыр ?
Иқәыԥшу ақьырсианцәа рымч ҭоуп , убри аҟынтә Иегова имаҵ аураҿы ирылшо рацәоуп .
( Уаԥхьа Ажәамаанақәа [ Притчи ] 20 : 29 . )
Аишьцәеи аиаҳәшьцәеи шьоукы Вефиль амаҵ руеит , урҭ Абиблиеи уи шьаҭас измоу апубликациақәеи ркьыԥхьреи ацәахҟьареи рхы аладырхәуеит .
Арԥарцәеи аҭыԥҳацәеи аӡәырҩы Аҳратә залқәа рыргылареи рхылаԥшреи рҿы рҽаладырхәуеит .
Аԥсабаратә рыцҳара аныҟало , иқәыԥшу Иегова ишаҳаҭцәа еиҳа аԥышәа змоу аишьцәеи аиаҳәшьцәеи ирыцхраауеит агәаҟра иақәшәаз ацхыраара рыҭараҿы .
Иқәыԥшу апионерцәа аӡәырҩы атәым бызшәала ицәажәо ажәабжь рзеиҭарҳәарц азы абызшәа рҵоит , мамзаргьы даҽа ҭыԥк аҿы амаҵ ауразы уахь ииасуеит .
6 — 8 . а ) Аҽшԥаԥсахи иқәыԥшу иашьак Анцәа имаҵ аура дшазыҟаз , насгьы иалҵшәахазеи уи ?
б ) Ишԥаҳалшо ҳара иԥаҳшәар , насгьы иаҳбар Иегова ибзиарақәа заҟароу ?
Шәара еилышәкаауазар ауеит гәык-ԥсык ала Анцәа имаҵ аура шаҟа ихадоу .
Ус акәзаргьы , аиашьа Ерон зны имаз ацәаныррақәа еилышәкаауазар ауеит .
Иара иқьырсианыз аҭаацәараҿы изҳаит .
Ерон иҳәоит : « Аизараҿы , насгьы амаҵзураҿы сгәы ҿыӷьуан » .
Уи иҭахын Анцәа имаҵ аура агәырӷьара изаанагаларц , аха изеилкаауамызт ус изыҟамыз .
Иҟаиҵазеи иара ?
Ерон адоуҳатә усқәа рзы ишахәҭаз иаамҭа еихишеит : иааиԥмырҟьаӡакәа Абиблиа аԥхьара , насгьы аизарақәа рҽырзыҟаҵареи рыҽрылархәреи иҽазишәеит .
Еиҳа ихадоу , иааиԥмырҟьаӡакәа Анцәа иҳәара далагеит .
Анцәа иахь ибзиабара еизҳауа иалагеит аҟынтә , адоуҳатә қәҿиарақәа иоуит .
Иара дгәырӷьаҵәа пионерс амаҵ иуан , аԥсабаратә рыцҳара аан ааха зауз ацхыраара риҭон , насгьы даҽа тәылак аҿы амаҵ иуан .
Иахьа иара аизара деиҳабуп , Вефиль амаҵ иуеит .
Иахиҳәаауазеи уажәы иԥсҭазаара ?
« Сара иԥысшәеит , иагьызбеит Нцәа Ҳазшаз ибзиарақәа заҟароу .
Иҿаԥхьа ауал шсыду еилыскаауеит аҟынтә , имаҵ аураҿы еиҳаны аҟаҵара сҽазысшәоит .
Уи азылԥхарақәа еиҳаны исзаанагоит ! »
Аԥсаломшәаҳәаҩ иҳәон : « Нцәа Ҳазшаз ишьҭоу дзыԥшаауа ракәзар , акгьы иазгәаҟуам , акгьы рыгым » .
( Уаԥхьа Аԥсалом 33 : 9 — 11 [ 34 : 8 — 10 , АдҾ ] . )
Гәацԥыҳәарала Иегова имаҵ ҳуазар , ахаангьы уи ҳахьхәуам .
Ҳара Анцәа имаҵ аураҿы иҳалшо зегь аныҟаҳҵо , ажәақәа « иԥышәшәа , иагьыжәбап Нцәа Ҳазшаз ибзиарақәа заҟароу » шиашоу агәра ҳгоит .
Гәык-ԥсык ала Анцәа имаҵ анаҳуа , ҳара ииашаҵәҟьаны насыԥ ҳамазаауеит .
9 , 10 .
Избан « ачҳара аарԥшны аԥшра » зхадоу ?
Шәхықәкахьы шәанцо , зны-зынла « ачҳара аарԥшны аԥшра » аҭахуп ( Мих . [ Мих . ]
7 : 7 ) . Иегова изиашоу имаҵзуҩцәа еснагь дрыцхраауеит . Аха уеизгьы урҭ зны-зынла аҭакԥхықәрақәа роуаанӡа , ма рҭагылазаашьақәа рҽырыԥсахаанӡа аԥшра рықәшәоит .
Иегова Авраам аԥа дышиоуа ала ажәа ииҭеит , аха апатриарх агәрахаҵареи ачҳареи аарԥшуа дыԥшыр акәхеит ( Аур .
6 : 12 — 15 ) . Авраам Исаак иира акыр шықәса дшазыԥшызгьы , игәы каижьӡомызт .
Иегова Авраам димжьеит ( Аҟаз . [ Быт . ]
15 : 3 , 4 ; 21 : 5 ) . Аԥшра зны-зынла даара имариаӡам ( Ажәам . [ Прит . ]
13 : 12 ) . Иҽеим ҳҭагылазаашьа еснагь ҳазхәыцуазар , ҳгәы каҳар ауеит .
Еиҳа еиӷьуп аамҭа ииашаны ҳхы иаҳархәар . Анцәа иорганизациаҿы аҭакԥхықәрақәа риуразы иҟоу аҭахрақәа ҳрықәшәозарц азы , анаҩсгьы доуҳала аизҳара ҳахәҭоуп .
Еилҳаргап уи аҟаҵара шҳалшо узырбо азнеишьақәа хԥа .
Иарбан доуҳатә ҟазшьақәоу еизҳарҳалар ҳахәҭоу , насгьы избан уи зхадоу ?
Адоуҳатә ҟазшьақәа еизшәырҳала .
Анцәа Иажәа ҳанаԥхьо , насгьы ҳаназхәыцуа , ҳара аҟәыӷареи , аилкаареи , агәеилых бзиеи , адырреи , азхәыцра алшареи ҳауеит .
Анцәа имаҵ аураҿы анапхгара зхахьы изго арҭ аҟазшьақәа рыда ихәарҭам ( Ажәам . [ Прит . ]
1 : 1 — 4 ; Тит 1 : 7 — 9 ) . Абиблиа шьаҭас измоу апубликациақәа ҳанрыԥхьо , хәыҷы-хәыҷла Анцәа ихәаԥшышьа ҳауеит .
Есыҽны ҳара агәырҿыхагақәеи , амаҭәеи , ҳҭеиҭԥши , аԥареи , егьырҭ ҳшырзыҟоуи рганахь ала аӡбарақәа ҳадаҳкылоит .
Абиблиа аҟынтә еилаҳкаауа ҳхы иаҳархәозар , усҟан ҳаӡбарақәа рыла Иегова дҳаргәырӷьалоит .
Ишԥарылшо ақьырсианцәа урықәгәыӷыртә ишыҟоу аадырԥшыр ?
Агәрагара шәшаԥсоу аашәырԥшы .
Аишьцәагьы аиаҳәшьцәагьы Анцәа иеиҿкаараҿы ироуа адҵақәа зегьы еиҳа еиӷьны рынагӡара рҽазыршәалароуп .
Анапхгаҩы Неемиа Анцәа ижәлар рыбжьара аҭакԥхықәра назыгӡалаша алихыр акәын .
Иалихда уи ?
Анцәа ицәшәоз , азиашара аазырԥшуаз , насгьы узықәгәыӷыртә иҟаз ауаа ( Неем . [ Неем . ]
7 : 2 ; 13 : 12 , 13 ) . Иахьагьы « аҩныргылара [ « напхгара аҟаҵара » , АдҾ ] заҭәашьоу дарбанзаалакь агәрагара иаԥсоу аӡәы иакәны дыҟазароуп » ( 1 Кор .
4 : 2 ) . Аус қьиақәа улаԥш рықәымшәар залшом .
( Уаԥхьа 1 Тимофеи иахь 5 : 25 . )
Ишԥашәылшо Иосиф иҿыԥшра , егьырҭ ииашамкәа ишәызныҟәозар ?
Иегова шәиқәгәыӷла .
Иҟаҵатәузеи егьырҭ ииашамкәа ишәызныҟәозар ?
Иҟалап шәара иаразнак зегь аӡбара шәылшар .
Ҭагылазаашьақәак рҿы мыцхәы шәҽадцаланы шәхы ариашара шәалагар , еиҳагьы еицәахар ауеит .
Иосиф иашьцәа ииашамкәа ишизныҟәазгьы , иара урҭ дырзымгәааӡеит .
Иара Иегова диқәгәыӷуан . Иосиф Иегова иқәыргәыӷрақәа дрызхәыцуан , насгьы азиашара ааирԥшуан ( Аԥсал .
104 : 19 [ 105 : 19 , АдҾ ] ) .
Имариамыз ари аамҭазы иара адоуҳатә ҟазшьақәа еизирҳаит .
Урҭ ԥыҭрак ашьҭахь акрызҵазкуаз адҵа аниҭаз ицхрааит ( Аҟаз . [ Быт . ] 41 : 37 — 44 ; 45 : 4 — 8 ) .
Имариам аҭагылазаашьақәа шәанрықәшәо , Анцәа аҟәыӷара шәиҭарц шәиҳәала , егьырҭ шәанрацәажәо аҟәымшәышәра аашәырԥшла , Анцәа амч шәиҭарц шәиҳәала .
Иегова хымԥада дшәыцхраауеит .
( Уаԥхьа 1 Пиотр 5 : 10 . )
14 , 15 . а ) Избан ажәабжь бзиа аҳәараҿы ҳԥышәа еснагь изеизҳарҳалар акәу ?
б ) Ишԥаҳалшо аҭагылазаашьақәа ҳаҽрықәыршәаны амаҵзураҿы ҳазнеишьақәа рыԥсахра ?
( Шәахәаԥш астатиа алагамҭаҿы иаагоу асахьа , насгьы арамка « Ишәылшома даҽа знеишьак шәхы иашәырхәар ? » . )
Павел Тимофеи иеиҳәон : « Аԥхьарақәа , амҩақәҵарақәа , аҵара дырҵарақәа урҿыз . . . ирылаурҵәо аҵараҿы уҽырҵаулала » ( 1 Тим . 4 : 13 , 16 ) .
Тимофеи аԥышәа змоу жәабжьҳәаҩны дҟалахьан .
Аха избан уи иԥышәа зеизирҳалар акәыз ?
Тимофеи идыруан ауаа рҭагылазаашьақәа рыҽшырыԥсахуаз .

Ииҳәо ауаа ргәаҵанӡа инеирц азы , иара ауаа рҭагылазаашьақәа иҽрықәыршәаны , ажәабжьҳәараҿы изнеишьақәа иԥсахлар акәын .
Ҳаргьы иахьа ажәабжь анаҳҳәо , убас ҟаҳҵалар ауп .
Ҩнаҭацыԥхьаӡа ажәабжь анаҳҳәо , зны-зынла ауаа рыҩны иҳақәшәаӡом .
Ҭыԥқәак рҿы аҩнеихагылақәеи ирыхьчо аҩнқәеи рахь ҳазнеиӡом .
Шәара шәтерриториаҿгьы убас иҟазар , ишәылшома даҽа знеишьак шәхы иашәырхәар ?
Избан ауаа рацәа ахьеизо аҭыԥқәа рҿы ажәабжьҳәара алҵшәа замоу ?
Ауаа рацәа ахьеизо аҭыԥқәа рҿы ажәабжьҳәара ажәабжь бзиа аларҵәаразы зеиԥшыҟам азнеишьақәа ируакуп .
Иегова ишаҳаҭцәа аӡәырҩы ишырҳәо ала , ари амаҵзура ахкы аҽалархәра алҵшәа бзиақәа амоуп , насгьы агәырӷьара ду узаанагоит .
Дара ажәабжь рҳәоит авокзалқәеи , автостанциақәеи , аџьармыкьақәеи , апаркқәеи рҿы , уҳәа убас иҵегьы .
Ари амаҵзураҿы агәеилых бзиа аарԥшра хадоуп .
Ауаҩы иацәажәара уалагарц азы раԥхьа ихәыҷы дурҽхәар ауеит , жәабжьк уалацәажәар улшоит , мамзаргьы аусура даҿызар , иусура иазкны акы уиазҵаар ҟалоит .
Ауаҩы ацәажәара дазхиазар , библиатә зхәыцрак иоуҳәар , насгьы игәаанагара еилукаар улшоит .
Ас еиԥш иҟоу аицәажәарақәа рышьҭахь , лассы-лассы ауаа Абиблиа иазкны еиҳаны еилыркаарц рҭаххоит .
17 , 18 . а ) Ишԥашәылшо ауаа рацәа ахьеизо аҭыԥқәа рҿы ажәабжь аҳәаразы еиҳа шәхы шәақәгәыӷуа шәҟалар ?
б ) Избан ажәабжьҳәара шәҽаналашәырхәуа , Иегова дҳаразкуаз Давид игәазыҟашьа аҿыԥшра зышәҭаху ?
Ауаа рацәа ахьеизо аҭыԥқәа рҿы ажәабжь аҳәара шәцәыцәгьазар , шәгәы кашәмыжьын .
Ниу-Иорк инхо пионерс амаҵ зуа аиашьа Едди ауаа ишырбо аӡә иацәажәара изыгәаӷьуамызт .
Аха ԥыҭрак ашьҭахь еиҳа ихы дақәгәыӷуа дҟалеит .
Ицхраазеи уи ?
Иара иҳәоит : « Аҭаацәаратә мҵахырхәара аан схатә ҩызеи сареи ажәаҿархьрақәа ишыриааилатәу , насгьы ауаҩы игәаанагара ишазхәыцтәу ҭаҳҵаауеит .
Уи адагьы , егьырҭ ажәабжьҳәаҩцәа рԥышәа ҳацеиҩыршарц ҳрыҳәоит » .
Уажәы Едди ауаа рацәа ахьеизо аҭыԥқәа рҿы ажәабжьҳәара даараӡа бзиа ибоит .
Амаҵзураҿы шәԥышәа еизҳацыԥхьаӡа , насгьы еиҳа шәхы шәақәгәыӷуа шәҟалацыԥхьаӡа , ишәоуа ақәҿиарақәа зегьы ирбарҭахоит .
( Уаԥхьа 1 Тимофеи иахь 4 : 15 . )
Уи адагьы , хымԥада , жәҩантәи Ҳаб дшәырҽхәалоит .
Уи аҿы Давид шәиҿыԥшлоит , иара иҳәон : « Ныҳәаԥхьыӡ игсырхом Нцәа Ҳазшаз ианакәызаалак ; сааҟәымҵӡакәа иҽхәаԥхьыӡ сҳәалоит .
Сгәи-сыԥси Нцәа Ҳазшаз илаҽхәалоит ; асыс мҟаа иаҩызоу ари раҳар иеигәырӷьоит » ( Аԥсал .
33 : 2 , 3 [ 34 : 1 , 2 , АдҾ ] ) . Иҟалап шәажәабжьҳәара абзоурала гәыкала иҟоу ауаа ажәабжь бзиа рыдыркылар , насгьы иҵабыргу Анцәа игәырӷьаҵәа дҳарарклар .
Избан Иегова изиашоу имаҵзуҩцәа насыԥзарц зрылшо , урҭ рҭагылазаашьақәа мариамзаргьы ?
Давид иҳәон : « Иа , убзырӡы рҳәааит Нцәа Ҳазшаз , Уара уусқәа зегьы , Иа урныҳәалааит Уара уцқьақәа зегьы .
Иа , ирҳәааит Уара уаҳра абзырӡы , иа ирҳәааит Уара умч-улшара атәы . Ауаа иреиуоу зегьы ирызнагатәуп Уара умч улшареи , иссиру Уара уаҳра дуӡӡеи ртәы » ( Аԥсал . 144 : 10 — 12 [ 145 : 10 — 12 , АдҾ ] ) .
Арҭ ажәақәа Иегова ишаҳаҭцәа зегьы рцәаныррақәа аадырԥшуеит .
Аха иҟаҵатәузеи шәықәра , ма шәчымазара ирыхҟьаны амаҵзураҿы ирацәаны ишәзыҟамҵозар ?
Ишәхашәмыршҭын : иахьынӡалшо зегьы ажәабжь рзеиҭашәҳәозар , иаҳҳәап , амедиаҳәшьцәеи аҳақьымцәеи , усҟан иԥшьоу шәмаҵзура Анцәа ду дҳаранакуеит .
Шәыгәрахаҵара иахҟьаны абахҭа шәҭакызар , иҟалап алшара аншәоуа аҵабырг шәалацәажәозар .
Уи ала шәара Иегова дшәыргәырӷьоит ( Ажәам . [ Прит . ] 27 : 11 ) . Шәҭаацәараҿы зегьы Анцәа имаҵ рымуазаргьы , шәара адоуҳатә усқәа ааншәмыжьуазар , уигьы Иегова даргәырӷьоит ( 1 Пиотр 3 : 1 — 4 ) .
Даараӡа имариам аҭагылазаашьақәа рҿгьы Иегова ирҳаракреи доуҳала аизҳареи шәылшоит .
20 , 21 .
Шәара Иегова иорганизациаҿы аҭакԥхықәрақәа рацәаны ишәыдзар , ишԥашәылшо егьырҭ рзы зылԥхараны аҟалара ?
Шәара анаҩсгьы доуҳала шәеизҳауазар Иегова , хымԥада , дышәзылԥхоит .
Иҟалап шәыграфик , ма шәышьцыларақәа рҿы ак шәыԥсахыр , ауаа Анцәа иқәыргәыӷрақәа ртәы рзеиҭаҳәаразы еиҳаны аҟаҵара шәылшар .
Уи адагьы , шәдоуҳатә қәҿиарақәеи иаашәырԥшуа ахамеигӡареи егьырҭ аишьцәеи аиаҳәшьцәеи ахәарҭа рзаанагоит .
Иара убас ахынраалара аарԥшуа аизараҿы амаҵ ахьыжәуа иабзоураны , Иегова бзиа дызбо бзиа шәшырбо жәбоит , насгьы иҭабуп ҳәа шәарҳәалоит .
Ҳара зегьы Иегова имаҵ шаҟа аамҭа иаҳуазаалакгьы — акыр шықәса , мамзаргьы мызқәак ракәзаргьы — доуҳала аизҳара ҳалшоит .
Аха ишԥарылшо доуҳала ишәхьоу ааигәа аӡы зыҽӡаазхыз адоуҳатә хықәкқәа рынагӡара ирыцхаар ?
Уи атәы анаҩстәи астатиаҿы еилыргахоит .
ВЕНЕСУЕЛА инхо аиаҳәшьа Венесиа илҳәоит : « Схаҿгьы исзаагомызт ҭелла ажәабжьҳәара сылшоит ҳәа » .
Аха зны лара илдыруаз аӡәы дылзасырц лыӡбеит , насгьы иааркьаҿны Абиблиа аҟынтә темак далацәажәеит .
Уи аԥҳәыс еиҳаны еилылкаарц лҭаххеит , убри аҟынтә Венесиа Абиблиа лырҵара далагеит .
Ԥыҭрак ашьҭахь уи аԥҳәыс аӡы лыҽӡаалхит .
Уажәы Венесиа илҳәоит : « Ҭелла ажәабжьҳәара зеиԥшыҟам ак ауп ! »
Либериа инхо Питер еснагь ашкол ахь ҳпубликациақәа игон .
Зны класск аҿы аҵара ицызҵоз абуклет « Молодежь , чему вы посвятите свою жизнь ? »
рбеит , насгьы убри аҩызаҵәҟьа иаҳәеит .
Питер абуклет ианыз даналацәажәа ашьҭахь , дразҵааит : « Иззышәкрызи шәара шәыԥсҭазаара ? »
Руаӡәк иҳәеит : « Сара Анцәа имаҵ аура сҭахуп » .
Питер уи Абиблиа ирҵара далагеит .
Польша инхо хаҵеи-ԥҳәыси ргәабзиара ахьҽеимыз иахҟьаны , асаламшәҟәқәа рхы иархәаны ажәабжь рҳәаларц рыӡбеит .
Зны хаҵак иҟынтә аҭак рзааит .
Иара иҩуан : « Шәысаламшәҟәы даараӡа сгәы арҭынчит .
Хышықәса раԥхьа схатә ҩыза дыԥсит , ҵыԥх сԥа машәырла дҭахеит » .
Абар егьи асаламшәҟәы ианыз : « Шәысаламшәҟәы абзоурала сара аҵабырг еилыскааит .
Уи аахижьҭеи ҩышықәса ҵит , уажәы сара шәаҳәшьа соуп » .
« Сара ахәарҭа злоу амҩақәҵара шәысҭоит » ( АЖӘАМ . [ ПРИТ . ] 4 : 2 ) .
АШӘАҚӘА : 93 , 96
Избан Абиблиа зҳарҵо рхатә ҭҵаара амҩаԥгаразы агәаҳәара аизырҳара ҳрыцхраар зхадоу ?
Ишԥаҳалшо ааигәа аҵабырг здызкылаз ҩнаҭацыԥхьаӡа , насгьы егьырҭ аҭыԥқәа рҿы ажәабжь анырҳәо ауаа рацәажәашьа дырҵара ?
Избан аишьцәа Анцәа иԥсаса хьчаҩцәаны иазыҟаларц разыҟаҵара захәҭоу ?
1 , 2 .
Избан егьырҭ атеократиатә ҭакԥхықәрақәеи адҵақәеи шынарыгӡалаша зыдҳарҵалар акәу ?
АҲРА иазку ажәабжь бзиа аларҵәара Иисус изы зегь раасҭа ихадаз усын .
Аха уи иара убас егьырҭ доуҳатә хьчаҩцәаны , насгьы рҵаҩцәаны аҟалара дрыцхраауан ( Матф .
10 : 5 — 7 ) . Филиппгьы ажәабжьҳәара ирацәаны иҽалаирхәуан , аха , ҳәарада , иара ԥшьҩык иԥҳацәа ауаа абиблиатә ҵабырг рзеиҭаҳәашьа дирҵон ( Аус .
21 : 8 , 9 ) . Шаҟа ихадоузеи иахьа ари аҩыза арҵара амҩаԥгара ?
Адунеи зегь аҿы ажәабжь бзиа здызкыло ауаа еиҳа-еиҳа ирацәахоит .
Макьана зыҽӡаазымхыц еилыркаалар ауп хаҭала Абиблиа аҭҵаара шаҟа ихадоу .
Иара убас урҭ ажәабжь бзиа аҳәареи егьырҭ аҵабырг дырҵареи рҿы ирыцхраатәуп .
Аизарақәа рҿы аишьцәа амаҵзуратә цхырааҩцәеи аизара аиҳабацәеи рзы иҟоу аҭахрақәа ирықәшәаларц азы , рхы аус адулара ргәазҭаҵалатәуп .
« Ахәарҭа злоу амҩақәҵара » абзоурала , доуҳала ишәхьоу ақьырсианцәа ааигәа аҵабырг здызкылаз доуҳала аизҳара ирыцхраар рылшоит ( Ажәам . [ Прит . ]
4 : 2 ) . 3 , 4 . а ) Ишԥааирԥши Павел Аҩыра аҭҵаареи амаҵзураҿы ақәҿиареи шеидҳәалоу ?
б ) Иҟаҳҵалар акәзеи , Абиблиа зҳарҵо рхаҭа уи аҭҵаара ргәазҭаҳҵар ҳҭахызар ?
Шаҟа ихадоузеи ахатә ҭҵаара ?
Абар апостол Павел Кәаласаа ирзиҩыз : « Ҳарҭ есааира шәара шәзы ҳныҳәа-ныԥхьоит , ҳаҳәоит Иара игәаҳәаратә жәдырразы , зегьы збарҭоу ахшыҩи адоуҳатә ҟәыӷареи шәаҭәеишьаразы . Аныҳәаԥхьыӡ шәзаҳкуеит шәыԥсҭазаара , шәхымҩаԥгашьа Анцәа иаҳаҭыр иаԥсахарц , иҟашәҵо зегьы рҿы Иара игәы шәақәшәаларц , убри ала лҵшәа шәоуларазы , еиҳа-еиҳа Анцәа шәҽизааигәатәуа , деилкаауа » ( Кәал . 1 : 9 , 10 ) .
Анцәа изку аҵабырг урҭ ақьырсианцәа ирыцхраауан Анцәа иаҳаҭыр иаԥсахарц , иҟарҵо зегьы рҿы Иара игәы иақәшәаларц .
Ус дара алҵшәа бзиа роур рылшон , еиҳарак ажәабжь бзиа аларҵәараҿы .
Ақьырсиан амаҵзураҿы ақәҿиара иоурц азы , иааиԥмырҟьаӡакәа Абиблиа аԥхьара шьцыларас ишьҭихыр ихәҭоуп .
Ҳара уи Абиблиа зҳарҵо идеилҳаркаар ауп .
Абиблиа аҭҵаара иаанаго ахәарҭа егьырҭ ирбарц азы , уи шаҟа ихадоу ҳхаҭа еилаҳкаалар ауп .
Ааи , ҳара Абиблиа аҭҵаара шьцыларас иҳамазар ауп .
Шәхы шәазҵаа : « Абиблиа иаҿагыло афактқәа рыгәра зго ауаҩы саниацәажәо , ма иуадаҩу азҵаара ансырҭо , исылшома Абиблиа схы иархәаны аҭак аҟаҵара ?
Иисус , Павел , насгьы егьырҭ Анцәа имаҵзуҩцәа амаҵзураҿы иаадырԥшуаз ахачҳара атәы санаԥхьо , сазхәыцуама сара урҭ рхачҳара смаҵзура ианырыр шахәҭоу ? »
Ҳара зегьы иаҳҭахуп Анцәа Иажәа аҟынтә адыррақәеи алабжьарақәеи .
Ҳхатә ҭҵаара иаҳнаҭо ахәарҭа атәы егьырҭ ианырзеиҭаҳҳәо , даргьы убри аҩыза ацәаныррақәа роурц азы , ргәақәкны Аҩыра аҭҵаара ргәазҭаҳҵар ҳалшоит .
Иаҳзеиҭашәҳәа Абиблиа зҳарҵо рхатә ҭҵаара амҩаԥгара ргәазҭаҳҵар шҳалшо .
Иҟалап шәхы шәазҵаауазар : « Ишԥасылшо сара ауаҩы иааиԥмырҟьаӡакәа Абиблиа аҭҵаашьа исырҵар ? »
Раԥхьа шәара имҩаԥыжәго абиблиатә ҵара иҽшазыҟаиҵаша ишәырбар шәылшоит .
Абиблиа аҵаразы ихадоу ацхыраагӡа аҿы иаагоу ацҵа иану аматериали абиблиатә жәеинраалақәеи дрыԥхьарц иашәҳәа .
Аизарақәа ихы рылаирхәларц азы аҽазыҟаҵара шәицхраала .

Аброшиура ҿыцқәа зегьы рыԥхьара игәазҭашәҵала .
Шәара шәбызшәала аелектронтә библиотека , ма « Ахьчаратә бааш онлаин-библиотека » ыҟазар , уи ихы иаирхәар , насгьы уа абиблиатә зҵаарақәа рҭак иԥшаар шилшо ишәырбар ауеит .
Ас еиԥш иҟоу азнеишьа абзоурала , Абиблиа зшәырҵо Анцәа Иажәа аҭҵаара бзиа ибар ауеит .
а ) Ишԥашәылшо Абиблиа зшәырҵо Анцәа Иажәа бзиа абара шәицхраар ?
б ) Иҟаиҵар илшозеи Абиблиа зҵо , Аҩыра гәык-ԥсык ала бзиа ибар ?
Ҳәарада , ауаҩы Абиблиа аԥхьара , ма аҭҵаара мчыла идцалара ҟалом .
Ауаҩы Анцәа Иажәа еиҳа иӷәӷәаны бзиа абара шәицхраарц азы , еиӷьуп Иегова иорганизациа иаҳнаҭо шәхы иашәырхәар .
Ԥыҭрак ашьҭахь гәыкала иҟоу ауаҩы аԥсаломшәаҳәаҩ имаз ацәаныррақәа иоур илшоит : « Сара сзы Анцәа изааигәахара аиҳа еиҳау бзиара ыҟам !
Нцәа Ҳазшаз инапы сҽанысҵеит » ( Аԥсал . 72 : 28 [ 73 : 28 , АдҾ ] ) .
Анцәа изааигәахара зҭаху ауаҩы Иегова идоуҳа анырра инаҭалоит .
Ишԥадирҵоз Иисус иҵаҩцәа ажәабжь бзиа ауаа рзеиҭаҳәашьа ?
( Шәахәаԥш астатиа алагамҭаҿы иаагоу асахьа . )
Матфеи ииҩыз Аевангелие 10 - тәи ахаҿы Иисус 12 - ҩык иапостолцәа ириҭаз амҩақәҵарақәа ануп .
Иисус урҭ ирыхәашаз алабжьарақәа риҭон .
Уи иҵаҩцәа ажәабжь бзиа ауаа қәҿиарала ишырзеиҭарҳәалаша дирҵон , дара зҿлымҳарыла изыӡырҩуан .
Уи ашьҭахь , зегьы амаҵзурахьы еиццеит .
Иисус иҵаҩцәа иара ихы иаирхәоз аметодқәа рбон , иаарласны рхаҭагьы Анцәа Иажәа ҟазарыла егьырҭ дырҵара иалагеит ( Матф . 11 : 1 ) .
Ҳаргьы Абиблиа зҳарҵо ҟазарыла ажәабжь бзиа ауаа рзеиҭаҳәашьа дҳарҵалар ҳалшоит .
Шәааи еилҳаргап уи аҟаҵара шҳалшо узырбо ҩ-знеишьак .
8 , 9 . а ) Дышԥарацәажәоз Иисус амаҵзураҿы иԥылоз ауаа ?
б ) Ишԥаҳалшо Абиблиа зҳарҵо Иисус иҿыԥшны ауаа рацәажәашьа дҳарҵар ?
Ауаа рацәажәара .
Иисус ауаа хаҭала Аҳра аӡбахә рзеиҭеиҳәон .
Зны ақалақь Сихарь азааигәара иҟаз Иаков иҵеџь авараҿы Иисус ԥҳәыск длацәажәон .
Аинтерес зҵаз ари аицәажәара алҵшәа бзиақәа аанагеит ( Иоанн 4 : 5 — 30 ) .
Даҽазны иара Матфеи , мамзаргьы Леви , зыхьӡыз аҳазалхҩы диацәажәон .
Аевангелиеқәа рҿы уи аицәажәара иазкны иану маҷуп , аха Матфеи Иисус дишьҭанеиларц ааԥхьара идикылеит .
Матфеи иҩны афара-ажәра аныҟаз , егьырҭ аҵаҩцәеи иареи Иисус асасцәа дышрацәажәоз иазыӡырҩуан ( Матф . 9 : 9 ; Лука 5 : 27 — 39 ) . Зны Иисус Нафанаил хаала диацәажәеит .
Нафанаил шьҭрала Назарет иатәыз тәамбашақә дырзыҟан .
Аха уи Иисус даниацәажәа ашьҭахь , игәаанагара иԥсахит .
Иара Назарет иатәыз Иисус ауаа идирҵоз иазкны еиҳаны еиликаарц иҭаххеит ( Иоанн 1 : 46 — 51 ) . Ари ахҭыс иаҳнарбоит Абиблиа зҳарҵо хаала ауаа ирацәажәаларц шыдҳарҵалар акәу .
Ҳацхыраара абзоурала дара рхаҭа агәра ргоит ажәа хаақәа гәыкала иҟоу ауаа ргәаҵанӡа инеир шалшо .
10 — 12 . а ) Ишԥеизирҳауаз Иисус ажәабжь бзиа ахь ауаа иаадырԥшуаз аинтерес ?
б ) Ишԥаҳалшо ҿыц жәабжьҳәаҩцәаны иҟалаз егьырҭ абиблиатә ҵабырг дырҵараҿы ақәҿиара аиура ҳрыцхраар ?
Аинтерес аизырҳара .
Иисус адгьыл аҿы аамҭа кьаҿк иалагӡаны иҟаиҵашаз рацәан .
Аха уеизгьы ауаа аҵабырг ахь иаадырԥшуаз аинтерес аизырҳара иҽазишәон .
Зны иара ашхәаҿы ауаа аҵабырг дирҵон .
Усҟан иара џьашьахәыла Пиотр ирацәаны аԥсыӡ акра дицхрааит , насгьы иҳәеит : « Аринахыс ауаа укуа уалагап » .
Ишԥарныри Пиотр иҩызцәеи иареи Иисус иажәақәеи иусқәеи ?
« Аҩ-шхәакгьы аҟәарахьы иааӡыхганы , Иара инаишьҭалт » ( Лука 5 : 1 — 11 ) .
Синедрион иалахәыз Никодим Иисус иҵарақәа рахь аинтерес ааирԥшит .
Иара еиҳаны еиликаарц иҭахын , аха ауаа Христос дышицу рбар иахырҳәаауазеи ҳәа дшәон .
Иисус Никодим изы иаамҭа дамеигӡаӡеит .
Ауаа ирымбарц азы , урҭ ианылашьцаз еиқәшәеит ( Иоанн 3 : 1 , 2 ) .
Иаҳдырҵозеи арҭ ахҭысқәа ?
Анцәа Иԥа ауаа рыгәрахаҵара арӷәӷәаразы аамҭа иԥшаауан .
Ҳаиҿыԥшуама ҳара Иисус , ажәабжь бзиа ахь аинтерес аазырԥшыз дара ианырзыманшәалоу аамҭазы ҳарҭаауа , насгьы абиблиатә ҵарақәа мҩаԥго ?
Ҿыц жәабжьҳәаҩцәаны иҟалаз амаҵзурахьы ҳрыццозар , дара егьырҭ аҵабырг дырҵараҿы еиҳа ирласны ақәҿиарақәа ҟарҵоит .
Ҳара идҳарбар ҳалшоит уиаҟара аинтерес аазмырԥшызгьы еиҭа рҭаара шхадоу .
Аиҭанеира аныҟаҳҵо , ма абиблиатә ҵара анымҩаԥаҳго , ҿыц жәабжьҳәаҩцәаны иҟалаз ҳгалар ҳалшоит .
Абас ала уиаҟара аԥышәа змам аназыҟаҳҵо , насгьы ргәы анышьҭаҳхуа , хымԥада , ажәабжь ззеиҭарҳәо ринтерес аизырҳареи абиблиатә ҵарақәа рымҩаԥгареи ргәазҭаҳҵоит .
Иара убас иаразнак ргәы акамыжьра , насгьы амаҵзураҿы ачҳара аарԥшышьа рҵоит ( Гал . 5 : 22 ; шәахәаԥш арамка « Иаразнак шәгәы кашәмыжьлан » ) .
13 , 14 . а ) Ишәҳәар шәылшозеи Абиблиаҿы зыӡбахә ану егьырҭ рзы ахамеигӡара аарԥшра иазхиаз ирызкны ?
б ) Ишԥашәылшо ҿыц жәабжьҳәаҩцәаны иҟалаз , насгьы иқәыԥшу ақьырсианцәа аишьцәеи аиаҳәшьцәеи рахь абзиабара аарԥшра дшәырҵалар ?
Абиблиаҿы иануп аишьцәа бзиа рбара , насгьы урҭ рыцхраара шхадоу .
( Урыԥхьа 1 Пиотр 1 : 22 ; Лука 22 : 24 — 27 . )
Анцәа Иԥа имаз зегьы , иԥсҭазаарагьы налаҵаны , егьырҭ рымаҵ ауразы дамеигӡеит ( Матф . 20 : 28 ) .
Тавифа , мамзаргьы Дорка , « еснагь абзиа ҟазҵоз . . . игәыҳалалыз аӡә лакәын » ( Аус .
9 : 36 , 39 ) . Рим инхоз Мариа зыхьӡыз қьырсианк егьырҭ рзы аџьабаа ӷәӷәа лбахьан ( Рим .
16 : 6 ) . Ишԥаҳалшо ааигәа аҵабырг здызкылаз егьырҭ аишьцәеи аиаҳәшьцәеи рыцхраара шхадоу деилҳаркаар ?
Ааигәа аҵабырг здызкылаз рыгәрахаҵара рыцеиҩызшо рахь абзиабара аадырԥшларц дшәырҵала ( Шәрыхәаԥш абзацқәа 13 , 14 . )
Доуҳала ишәхьоу ақьырсианцәа зықәрахь инеихьоу ма ичмазаҩцәоу рбара ианцо , ҿыц жәабжьҳәаҩцәаны иҟалаз ргалар рылшоит .
Ҭагылазаашьақәак рҿы аҭаацәа рхәыҷқәагьы ргалар ауеит .
Зықәрахь инеихьоу ирфо-иржәуа рымоу-ирымаму , насгьы ацхыраара рҭаху-ирҭахыму аилкааразы , аизара аиҳабацәа аизара аҟынтәи аӡә дрыманы ицалар рылшоит .
Убас иқәыԥшу ақьырсианцәеи ааигәа аҵабырг здызкылази егьырҭ рахь ақьиара аарԥшышьа рҵоит .
Ақыҭақәа рҿы ажәабжь зҳәоз аизара аиҳабык уа инхоз Иегова ишаҳаҭцәа рахь днеилон .
Иара лассы-лассы иқәыԥшу иашьак дигалон .
Уи абзоурала аиашьа ихадаз ак еиликааит : аизараҿы иҟоу аишьцәеи аиаҳәшьцәеи зегьы бзиа ишырбо рбалар ауп ( Рим . 12 : 10 ) .
Избан аизара аиҳабацәа аизараҿы ахацәа доуҳала аизҳара ирыцхраалар зрыхәҭоу ?
Иегова аизараҿы рҵаҩцәас ахацәа ахаиргылеит , убри аҟынтә аишьцәа рцәажәаратә лшарақәа еиӷьыртәлар ауп .
Шәара аизара шәеиҳабызар , ишәылшарызма амаҵзуратә цхырааҩ иажәахә иҽшазыҟаиҵо шәазыӡырҩыр ?
Ишәҭо алабжьарақәа ицхраауеит Анцәа Иажәа ауаа дырҵараҿы иҟазара аиӷьтәра ( Неем . [ Неем . ] 8 : 8 ) .
16 , 17 . а ) Дышԥаицхраауаз Павел Тимофеи доуҳала иеизҳараҿы ?
б ) Ишԥарылшо аизара аиҳабацәа аишьцәа доуҳатә хьчаҩцәаны иҟаларц азы қәҿиарала разыҟаҵара ?
Ақьырсиантә еизарақәа жәпакы рҿы адоуҳатә хьчаҩцәа маҷуп , убри аҟынтә даара ихадоуп аишьцәа аизара еиҳабацәас иҟаларц азы разыҟаҵара .
Павел Тимофеи изиҩыз асаламшәҟәаҿы ус еиԥш иҟоу арҵара шымҩаԥгалатәу иҳәеит : « Акыр исзаԥсоу сԥа , Иисус Христос иҳаиҭо алыԥхала уҽырӷәӷәала .
Сара сахьтә иуаҳаз , зхыԥхьаӡара рацәоу ашаҳаҭцәа змаз ажәабжь уазҳәарала ирыларҵәала , иԥшаала убри ажәабжь дырҵара , уазҳәара азыҟаҵара зылшаша агәрахаҵара змоу ауаа » ( 2 Тим . 2 : 1 , 2 ) .
Тимофеи аԥышәа змаз аизара аиҳабы аус ицуа , егьырҭ рыцхраашьа иҵон .
Уи Павел иметодқәа ихы иаирхәон ажәабжьҳәараҿы , насгьы иԥшьоу амаҵзура егьырҭ аганқәа рҿы ( 2 Тим . 3 : 10 — 12 ) .
Павел Тимофеи иазыҟаҵара баша дазнеиуамызт , уи иара изы ихадан .
Убри аҟынтә дахьцоз дигарц иӡбеит ( Аус .
16 : 1 — 5 ) . Аизара аиҳабацәа Павел иҿыԥшуеит . Дара агәышьҭыхразы аҭаарақәа аныҟарҵо , зны-зынла ианаало амаҵзуратә цхырааҩцәа ргоит .
Убас амаҵзуратә цхырааҩцәа аизара аиҳабацәа ирҿырҵаауа рацәоуп .
Дара ирбоит егьырҭ шазыҟарҵалаша , агәрахаҵареи , ачҳареи , абзиабареи шаадырԥшлаша , насгьы « Анцәа иԥсаса » ахьчараҿы Иегова ишиқәгәыӷлаша ( 1 Пиотр 5 : 2 ) .
Избан изхадоу егьырҭ Иегова имаҵ аура разыҟаҵара ?
Аҵыхәтәахьы инеиуа ари аамҭазы ҿыц аҵабырг здызкылаз аӡәырҩы ажәабжьҳәараҿы ирымоу аҟазара аиӷьтәраҿы ацхыраара рҭахуп .
Иара убас аишьцәа аизараҿы аҭакԥхықәра нарыгӡаларц азы иазыҟаҵалатәуп .
Иисуси Павели рхы иадырхәоз аметодқәа иахьагьы аус руеит . Иегова иҭахуп имаҵзуҩцәа зегьы аизараҿы еиуеиԥшым адҵақәа нарыгӡаларц азы ибзианы иазыҟаҵазарц .
Уиаҟара аԥышәа змам рыцхраара — ари Иегова иҳаҭәеишьаз ҳаҭыр дууп . Ҳара иҳалшоит урҭ рҟазара аиӷьтәраҿы ҳрыцхраар , аизараҿы иҟоу аус рацәа нарыгӡаларц азы .
Адунеи аҿы аҭагылазаашьа еиҳа еицәахоит , аха ажәабжьҳәаратә ус аҿы иҟаҵатәу рацәоуп , убри аҟынтә аамҭа мгакәа егьырҭ разыҟаҵара даара ихадоуп .
Избан егьырҭ разыҟаҵараҿы ижәбо аџьабаа лҵшәада изаанымхо ?
Ҳәарада , егьырҭ разыҟаҵаразы аамҭеи амчи аҭахуп .
Аха ари аус аҿы Иегова бзиа иибо Иԥеи иареи ҳацхраауеит , насгьы аҟәыӷара ҳарҭоит .
Шаҟа ҳаигәырӷьозеи ҳзыцхыраауа рымч иамеигӡаӡакәа Анцәа имаҵ шыруа анаҳбо ! ( 1 Тим .
4 : 10 ) . Убри аамҭазгьы ҳаргьы иԥшьоу ҳмаҵзура нагӡо , анаҩсгьы доуҳала ҳаизҳалар ауп .
Абзац 7 .
Абар Иисус илабжьарақәа : 1 ) Аҳра иазку ажәабжь аиҭаҳәара ; 2 ) Анцәа иҳаиҭо ҳзырхара ; 3 ) аимак-аиҿак аҽаламгалара ; 4 ) аҿагыларақәа ҳанрықәшәо , Анцәа иқәгәыӷра ; 5 ) ашәара аҽамҭара .
Аҳра иазку ажәабжь бзиа ауаа ирылаҳәауа , иҿыцу ажәабжьҳәаҩцәа ачҳара аарԥшышьа рҵалароуп .

Гана аҳәынҭқарраҿы иашьак иқәыԥшу рԥыск ҳпубликациақәа изаанижьит .
Уи ашьҭахь уи арԥыс мчыбжьқәак рыҩныҵҟа ҳашьа иҽиқәиршәомызт .
Аиашьа акырынтә иҽаназишәа ашьҭахь уи арԥыс диқәшәеит , аха арԥыс ацәажәара иаарласны ахыркәшара иҽазишәеит .
Усҟан аиашьа уи абиблитә ҵара шымҩаԥырго иибарц идигалеит , арԥыс дақәшаҳаҭхеит .
Уи ашьҭахь уи арԥыс Иегова ишаҳаҭцәа рҟынтә иҽиҵәахуамызт .
Мызқәак рышьҭахь иара араионтә конгресс аҿы аӡы иҽӡааихит .
Иоганнес Рауте ажәабжьҳәаратә маҵзураҿы .
Иҟалап 1920 - тәи ашықәсқәа ракәзар
ҲАРХИВҚӘА РҞЫНТӘ
« АШЫҚӘСҚӘА рыҩныҵҟа иҟаз аибашьрақәа уажәы Европа иҟоу иузаҿырԥшуам » .
Абас сентиабр 1 , 1915 шықәсазы иҭыҵыз « Сторожевая башня » аҿы Актәи адунеизегьтәи аибашьра аӡбахә анын . Уи 30 - ҟа тәыла амҽханакит .
Абар « Сторожевая башня » аҿы аибашьра иахҟьаны иҟаз аҭагылазаашьа иазкны ианыз : « Тәылақәак рҿы , еиҳарак Германиеи Франциеи , [ Аҳра ] амаҵ аура цәгьахеит » .
Адунеи иахыҵәаз аибашьра аилашымҭаз Абиблиа аҭҵааҩцәа ақьырсиантә неитралитет ахьчара иаа́наго аҵыхәтәанынӡа ирзеилкаауамызт .
Аха дара ажәабжь бзиа гәацԥыҳәарала аларҵәара иазхиан .
Вильгельм Хильдебрандт Аҳра амаҵ аура иҭахын , убри аҟынтә францыз бызшәала « Ежемесячник Исследователей Библии » екземплиарқәак ҿеиҵеит .
Иара Франциа ашәҟәқәа рылазырҵәо ( заамҭа зегьы амаҵзура иазызкуа ) иакәымкәа , немец солдаҭс дыҟан .
Армаҭәа ишәҵаны афранцызцәа аҭынчра ажәабжь рызнеигон , уи дара даараӡа иџьаршьон .
« Сторожевая башня » ианыз асаламшәҟәқәа инарықәыршәаны , аибашьраҿы Германиантәи иҟаз Аҳра иазку ажәабжь бзиа рылазҳәоз Абиблиа аҭҵааҩцәа еиҭа иҟан .
Афлот аҿы амаҵзура иахысуаз аиашьа Лемке иҳәоит арра ицахысуаз рҟынтә хәҩык аҵабырг ахь аинтерес шаадырԥшыз .
Иара иҩуеит : « Аӷбаҿгьы Иегова дҳараскуеит , иаанаго алҵшәақәагьы збоит » .
Георг Каизер афронт ахь солдаҭк иаҳасабала дцеит , аха уахьынтә иҵабыргу Анцәа имаҵзуҩык иеиԥш дхынҳәит .
Ишԥаҟалеи уи ?
Иара илаԥш иҵашәеит Абиблиа аҭҵааҩцәа рҭыжьымҭак . Аҳра иазку ажәабжь бзиа игәаҵанӡа инеит , убри аҟынтә абџьар ашьҭыхра мап ацәикит .
Анаҩс иара аибашьра иалахәымыз архәҭаҿы амаҵзура дахысуан .
Аибашьра ашьҭахь Георг акыр шықәса гәацԥыҳәарала пионерс амаҵ иуан .
Абиблиа аҭҵааҩцәа анеитралитет ахьчара иаанаго аҵыхәтәанынӡа ишырзеилымкаауазгьы , иаадырԥшуаз агәазыҟашьеи рхымҩаԥгашьеи рыла ажәалеи услеи аибашьра иадгылаз ауаа ирылукаауан .
Аполитикцәеи ауахәама анапхгаҩцәеи аибашьра ианазыразыз аамҭазы , Абиблиа аҭҵааҩцәа « аҭынчра Аҭауад » изиашан ( Ис . [ Ис . ]
9 : 6 ) . Ақьырсиантә неитралитет ақьырсианцәа зегьы ӷәӷәала ишырмыхьчозгьы , Абиблиа аҭҵааҩы Конрад Миорттер имаз агәрагара аҩыза рыман , иара иҳәеит : « Анцәа Иажәа аҟынтә сара еилыскааит ақьырсиан ауаҩшьра шихәҭам » ( Ақәҵ . [ Исх . ]
20 : 13 ) * . Ҳанс Ҳиольтерхофф ари акәырҷыжь ихы иаирхәон ажурналқәа « Золотой век » рыларҵәаразы
Германиа рыгәрахаҵара азы анеитралитет зыхьчоз арратә маҵзура аҟынтә рхы иақәиҭыртәуамызт , аха 20 - ҩык инареиҳаны Абиблиа аҭҵааҩцәа аибашьра аҽалархәра зынӡа мап ацәыркит .
Урҭ рахьтә шьоукы рхы еилаԥсоуп ҳәа рзырҳәеит .
Убас ихьит Густав Куиат , уи аԥсихиатриатә хәышәтәырҭаҿы дышьҭарҵеит .
Уа иара мчыла иӷәӷәаз ахәшәқәа иларҵон .
Ҳанс Ҳиольтерхоффгьы арратә маҵзура мап ахьацәикыз азы абахҭа дҭаркит .
Уа иара аибашьра иадҳәалаз иарбан усзаалак анагӡара мап ацәикуан .
Абахҭа аҷаԥшьаҩцәа дызлеиқәыркуаз амаҭәа ишәырҵеит , насгьы ишьапқәеи инапқәеи дысаанӡа ишәырымхӡеит .
Аха иара уеизгьы дхьамҵӡеит .
Усҟан дыкнаҳаны дыршьырц рыӡбазшәа рхы мҩаԥырго иалагеит .
Аха Ҳанс аибашьра нҵәаанӡагьы азиашара ааирԥшуан .
Арра иаарыԥхьаз егьырҭ аишьцәа абџьар ашьҭыхра мап ацәыркит , насгьы аибашьра иалахәымыз архәҭахьы ирышьҭырц иаҳәеит * .
Урҭ дреиуан Иоганнес Рауте , уи аихамҩахь аусура дрышьҭит .
Конрад Миорттер санитарс дыҟан , Раинхольд Вебер дмедиашьан .
Аугуст Крафциг даараӡа деигәырӷьон инаигӡоз аус иабзоураны афронт ахь ацара ахьиқәымшәаз .
Арҭ аишьцәеи егьырҭ Абиблиа аҭҵааҩцәеи абзиабареи азиашареи шаарԥшлатәу ахьынӡеилыркаауаз инақәыршәаны Иегова имаҵ аура иазхиан .
Аибашьраан Абиблиа аҭҵааҩцәа рхымҩаԥгашьа аиҳабыра игәарҭеит .
Анаҩстәи ашықәсқәа рзы ажәабжьҳәаратә ус азы Германиа иҟаз Абиблиа аҭҵааҩцәа зқьыла русӡбарақәа хацыркын .
Аишьцәа ацхыраара рыҭаразы Магдебургтәи афилиал аиуристтә ҟәша еиҿнакааит .
Иегова ишаҳаҭцәа хәыҷы-хәыҷла ақьырсиантә неитралитет ахьчара иаанаго еиҳа еиӷьны еилыркаауан .
Аџьынџьтәылатә еибашьра Дуӡӡа ианалага , дара анеитралитет рыхьчон , арратә маҵзура зынӡа мап ацәкуа .
Убри аҟынтә урҭ аҳәынҭқарра аӷацәас ирыԥхьаӡон , ӷәӷәалагьы ирышьҭашәарыцон .
Аха уи даҽа ҭоурыхуп , уи ари арубрикаҿы ишәзеиҭаҳҳәоит .
( Абжьаратәи Европа иҟоу ҳархивқәа рҟынтә . )
Шәаԥхьа аброшиура « Исполняйте роль проповедника евангелия » аҟны иҟоу арубрика « Из наших архивов » аҿы британиатәи Абиблиа аҭҵааҩцәа Актәи адунеизегьтәи аибашьраан ирхыргаз атәы зну астатиа « Они выстояли в „ час испытания “ » .
Абри аҩыза алабжьара анын аусумҭа « Рассвет миллениума » ( 1904 ) VI атом , насгьы август 1906 шықәсазы немец бызшәала иҭыҵыз « Сторожевая башня » аҿы .
Сентиабр мза 1915 шықәсазы иҭыҵыз « Сионская сторожевая башня » аҿы ари азҵаара риашан .
Уа иҳәан Абиблиа аҭҵааҩцәа арратә маҵзура мап ацәкра шрыхәҭоу .
Аха анемец ҭыжьымҭаҿы уи астатиа ыҟамызт .
Ари ахҭыс афарисеицәа Иисус иҵаҩцәеи иареи ианрықәыӡбоз ируакын .
Моисеи изакәан аҿы ианын ауаҩы дыцқьамкәа дҟазҵоз усқәак , иаҳҳәап , аԥҳәыс ашьа анылҟәаҵуаз , мамзаргьы ахаҵа иԥхашьаратә цәеижьхәҭақәа рҟынтә ак анаауаз , ацәеилабаара , иԥсыз ауаҩы , ма иԥсыз аԥстәы алакьысра .
Иара убас уа иҟан уҽурыцқьар шулшо узырбоз амҩақәҵарақәа : амҭа анагара , аҽыӡәӡәара , насгьы аӡы ақәырпҟҟара ( Алев . [ Лев . ] , ахқәа 11 — 15 ; Ахыԥхь . [ Чис . ] , ахы 19 ) .
Аиудеиатә раввинцәа арҭ амҩақәҵарақәа инарҭбааны ауаа идеилдыркаауан .
Хыҵхырҭак ишаҳәо ала , ауаҩы дыцқьамкәа дҟазҵоз амзызқәа « инҭырҳәыцааны иҭырҵаауан : уи аныҟалоз аҭагылазаашьа зеиԥшраз , ишԥа , насгьы шаҟа иӷәӷәаны уи амцқьара егьырҭ рахь ииасыр алшоз , иарбан маҭәарқәоу иҟьашьуп ҳәа иԥхьаӡахоз , уҽызлаурыцқьоз , насгьы уи азы иарбан ритуалқәоу иҟаҵатәыз » .
Иисус иаӷацәа иазҵааит : « Уҵаҩцәа ажәытә ҳәамҭақәа еилагауа , напы мыӡәӡәа ача зырфозеи ? » ( Марк 7 : 5 ) .
Дара зыӡбахә рҳәоз агигиенатә нормақәа ракәӡамызт .
Араввинцәа аҵас-қьабз иқәныҟәон , урҭ ауаҩы акрыфара далагаанӡа инапы аӡы изақәырҭәаларц рҭахын .
Хыхь зыӡбахә ҳәаз ахыҵхырҭаҿы иҳәоуп : « Иара убас иҟан аимак-аиҿак анапы аӡы ақәҭәаразы иарбан маҭәарқәоу , иарбан ӡу рхы иадырхәалар акәыз , насгьы аӡы ақәҭәара зыхәҭоу дызусҭазар акәу , иара убас иахьақәырҭәалар акәу аганахь ала » .
Дышԥарзыҟаз Иисус ауаа ирхәыцыз арҭ азакәанқәа ?
Иара аиудеиатә диннапхгаҩцәа иреиҳәеит : « Шәара , агәыҩбацәа шәзы , аԥааимбар Исаиа бзиа дԥааимбаруан , абас аиԥш ҳәауа : „ арҭ ауаа ҳаҭыр сықәырҵоит ажәала , ргәы-рыԥсы хара исыҟәгоуп ; аха амала баша аҳаҭыр сықәырҵоит , уаҩытәыҩсатә ҵасла рҵара мҩаԥгауа “ ; Шәарҭ , Анцәа иԥҟарақәа ааныжьны , ауаа рҳәамҭала иаԥҵоу аԥҟарақәа шәрықәныҟәоит » ( Марк 7 : 6 — 8 ) .
Аҵакы
Агәырҭынчра зегьы ирҭахуп 3
Анцәа иҳаиҭо агәырҭынчра 3
Аамҭа цәгьақәа раан агәырҭынчра 5 Иаҳәозеи Абиблиа ?
32 Шәнапқәа лашәмышьҭлан 7
Иегова изылԥхара шәоурц азы анаҩсгьы шәықәԥала 12

Дҳаранакуама Анцәа шәара шәҭеиҭыԥш ?
17

Аҿар , шәыгәрахаҵара шәырӷәӷәала !
22
Аҭаацәа , шәхәыҷқәа агәрахаҵара ӷәӷәа аизырҳара шәрыцхраала 27


« Унапқәа лоумышьҭлан » ( СОФОНИА [ СОФОНИЯ ] 3 : 16 ) .
АШӘАҚӘА : 81 , 32
Ишԥаирӷәӷәеи Иегова Моисеии , Асеи , Неемиеи рнапқәа ?
Ишԥаирӷәӷәо Иегова иахьа ҳнапқәа ?
Ишԥаҳалшо аишьцәеи аиаҳәшьцәеи рнапқәа ҳарӷәӷәалар ?
1 , 2 . а ) Иарбан уадаҩрақәоу иахьа аӡәырҩы ауаа зықәшәо , насгьы иабананаго уи ?
б ) Зыгәра ҳнаргозеи Исаиа ( Исаия ) 41 : 10 , 13 ?
АИЗАРА аиҳабы хатә ҩазас дызмоу , пионерс амаҵ зуа иаҳәшьак илҳәоит : « Сара адоуҳатә усқәа ибзианы еиҿкааны ишсымоугьы , акыршықәса ҵуеит ашәареи агәҭынчымреи сдыргәамҵуеижьҭеи .
Уи иахҟьаны сыцәа ҭынчӡам , уи сгәабзиареи егьырҭ ауаа сшырзыҟоуи ирныруеит .
Зны-зынла даараӡа сгәы анкаҳауагьы ыҟоуп » .
Ишәызцәырҵхьоума шәаргьы ас еиԥш иҟоу ацәаныррақәа ?
Лахьеиқәҵагоуп , аха ицәгьоу Аҩсҭаа идунеи аҿы ауадаҩра ӷәӷәақәа ҳанрықәшәо ыҟоуп , уи иахҟьаны агәҭынчымра ҳазцәырҵыр , насгьы ҳгәы каҳар алшоит .
Арҭ ацәаныррақәа аӷба ԥхьаҟа измышьҭуа аԥарсал иаҩызоуп ( Ажәамаанақәа [ Притчи ] 12 : 25 ) .
Ицәырызгар алшозеи дара ?
Иҟалап ишәзааигәоу аӡә дышәцәыԥсызар , ачымазара ӷәӷәа шәымазар , иуадаҩу аекономикатә аамҭақәа раан шәҭаацәара ныҟәгатәызар , мамзаргьы аҿагыларақәа шәрықәшәозар .
Аҵыхәтәаны астресс ӷәӷәа иахҟьаны уаҳа шәылшом ҳәа шәгәы иаанагоит .
Иаашәыкәыршаны агәырӷьара шәзаазго акгьы ыҟамшәа абара шәалагар алшоит .
Аха агәра ганы шәыҟаз : Анцәа ацхыраара шәыҭара дазхиоуп .
( Шәаԥхьа Исаиа [ Исаия ] 41 : 10 , 13 . )
3 , 4 . а ) Рхы ишԥадырхәо Абиблиаҿы ажәа « анапқәа » ?
б ) Избан ҳнапқәа лаҳашьҭыр зҳалшо ?
Абиблиаҿы лассы-лассы ацәеижь ахәҭақәа рыӡбахә аагоуп , ауаҩы иааирԥшуа еиуеиԥшым аҟазшьақәеи иусқәеи раарԥшразы .
Иаҳҳәап , ажәа « анапқәа » Абиблиаҿы зқьынтә инареиҳаны иуԥылоит .
« Аӡә инапқәа рырӷәӷәара » иаанагоит игәы ашьҭыхра , насгьы амч иҭара ( 1 Самуил [ 1 Самуила ] 23 : 16 , албаага ) .
Арҭ ажәақәа иаадырԥшыр ауеит аӡәы ԥхьаҟатәи аԥеиԥш агәра ганы , гәырӷьарыла дшахәаԥшуа .
Ажәақәа « анапқәа рылашьҭра » зны-зынла рхы иадырхәоит згәы каҳаны иҟоу , гәыӷра змам ауаҩы иҭагылазаашьа аарԥшразы ( 2 Ашықәсынҵа [ 2 Летопись ] 15 : 7 ; Ауриацәа рахь 12 : 12 ) .
Ас еиԥш иҟоу аҭагылазаашьаҿы ауаҩы ирласны игәы каижьуеит .
Шәгәы шьҭызхыр алшозеи , шәцәеижьтә , шәемоциатә , шәдоуҳатә гәабзиара иаԥырхагоу ауадаҩрақәа шәрықәшәозар ?
Иабаԥшаатәу агәаҳәареи амчи зегь ахгаразы , насгьы агәырӷьара ахьчаразы ?
а ) Ҳашԥазыҟоу зны-зынла ауадаҩрақәа анҳазцәырҵуа , аха иаҳгәалашәалар ҳахәҭоузеи ?
б ) Еилҳаргозеи ҳара ?
Шәаԥхьа Софониа ( Софония ) 3 : 16 , 17 .
Ҳнапқәа рылашьҭра , мамзаргьы ашәареи агәкаҳареи рҽаҭара аҭыԥан , бзиа ҳазбо Ҳаб Иегова ҳиқәгәыӷлар еиӷьуп . Иара иҭахуп гәҭыха-хьаас иҳамоу зегьы иара идаҳҵалар ( 1 Пиотр 5 : 7 ) .
Иегова израильтәи ажәлар дышреиҷаҳауаз еиԥш ҳаргьы дҳаиҷаҳауеит . Иара урҭ иреиҳәеит : « Иегова инапқәа кьаҿымхаӡеит , ахьчара илымшартә еиԥш » ( Исаиа [ Исаия ] 59 : 1 ) .
Еилҳаргап Абиблиа аҟынтәи х-ҿырԥштәык . Урҭ иаҳдырбоит Иегова ижәлар даараӡа ицәгьоу ауадаҩрақәа рҿгьы игәаԥхара нарыгӡаларц азы рырӷәӷәара шилшо , насгьы уи аҟаҵара шиҭаху .
Шәазхәыц арҭ ахҭысқәа шәгәы ашьҭыхра шрылшо .
6 , 7 .
Иарбан ихадоу урокқәоу иалҳкаар ҳалшо израильаа амаликаа ишыриааиз аҟынтәи ?
Анцәа израильаа мысратәи атҟәара аҟынтәи џьашьахәыла рхы ианақәиҭитә ашьҭахь , амаликаа рыжәлеит .
Моисеи имҩақәҵарақәа дрықәныҟәо , игәымшәаз Иисус Навин израильтәи ар дырхагылеит .
Уи аамҭазы Моисеи Аарони Хури иманы ирзааигәаз ахәахьы ихалеит , уаантәи иахьеибашьуаз аҭыԥ убарҭан .
Ишәама хҩык арҭ ахацәа , насгьы ибналама ?
Ҳәарада , мап !
Моисеи анаҩс иҟаиҵаз израильаа аиааира агара ирыцхрааит .
Иара иҵабыргу Анцәа илабашьа кны инапқәа ажәҩан ахь ирханы ишьҭихит , насгьы илаишьҭуамызт .
Моисеи инапқәа шьҭыхны икнаҵы , Иегова израильаа аиааира ргаларц азы рнапқәа ирӷәӷәон .
Аха Моисеи инапқәа аныхьанҭаха , насгьы изнымкыло даналага , амаликаа израильаа ириааиуа иалагеит .
Усҟан Аарони Хури иаарласны иҟарҵаша рыӡбеит : дара « ахаҳә шьҭырхын [ Моисеи ] ивараҿы ишьҭарҵеит , иара уи дықәтәеит , Аарони Хури наҟ-ааҟ инапқәа шьҭыхны иркын , Аарон ганкахьала , Хур даҽа ганкахьала , убас инапқәа амра ҭашәаанӡа иқәацомызт » .
Анцәа инапы ӷәӷәа ала израильаа дрыдгылан , убри аҟынтә аиааира ргеит ( Ақәҵымҭа [ Исход ] 17 : 8 — 13 ) .
а ) Иҟаиҵазеи Аса , Иуда аефиопцәа анажәла ?
б ) Ишԥаҳалшо Аса иҿыԥшра Анцәа ишиқәгәыӷлатәу аганахь ала ?
Аҳ Аса ихаангьы Иегова инапы шкьаҿым шьақәирӷәӷәеит .
Иԥшьоу Аҩыраҿы имаҷымкәа аибашьрақәа рыӡбахә ҳәоуп .
Руак аҿы аефиоп Зара ир алахәын . Уи Абиблиаҿы зыӡбахә ҳәоу арқәа зегьы иреиҳан .
Уи ар миллионҩык иазыҟаҵаз аибашьцәа рыла ишьақәгылан .
Аефиопцәа Аса ир ҩынтә иреиҳан ҳҳәар ҳалшоит .
Аса дшәар , насгьы игәы каҳар ауан , аха иара иаразнак Иегова ацхыраара ииҭарц иҳәара далагеит .
Аибашьратә хәаԥшышьала аефиопцәа риааира залшомызт , аха « Анцәа лшарас иҟоу зегь имоуп » ( Матфеи 19 : 26 ) .
Анцәа имч ӷәӷәа аарԥшны « Аса иҽаԥхьа аефиопцәа ԥыххааса иқәиҵеит » , избанзар Аса « иԥсы ҭанаҵы Иегова гәыкала дизыҟан » ( 2 Ашықәсынҵа [ 2 Летопись ] 14 : 8 — 13 ; 1 Аҳцәа [ 1 Царей ] 15 : 14 ) .
а ) Иԥырхагамхазеи Неемиа иерусалимтәи аҭӡамц аиҭашьақәыргылара ?
б ) Ишԥаҟаиҵеи Иегова Неемиа иҳәара аҭак ?
Шәхаҿы иаажәг Неемиа Иерусалим даннеи имаз ацәаныррақәа .
Ақалақь ашәарҭара иҭагылан , Неемиа иџьынџьуаа даара ргәы каҳаны иҟан .
Раӷацәа ахьрықәмақаруаз иахҟьаны дара рнапқәа ларышьҭит , иерусалимтәи аҭцамӡ аиҭашьақәыргылара иаҟәыҵит .
Игәы канажьма уи Неемиа ?
Мап !
Моисеии , Асеи , егьырҭ Анцәа имаҵзуҩцәеи реиԥш , Неемиа Иегова иқәгәыӷра дашьцылахьан , иара еснагь уи диҳәон .
Ари аҭагылазаашьаҿгьы убас ҟаиҵеит .
Аиудеиаа ари аҭагылазаашьа иазымиааиуашәа рбар алшон , аха Иегова Неемиа гәык-ԥсык ала иҟаиҵаз аҳәара аҭак ҟаиҵеит .
Анцәа « имч дуӡӡеи инапы ӷәӷәеи рыла » аиудеиаа иԥсыҽхаз рнапқәа ирӷәӷәеит .
( Шәаԥхьа Неемиа [ Неемия ] 1 : 10 ; 2 : 17 — 20 ; 6 : 9 ) .
Агәра жәгома шәара Иегова иахьагьы имаҵзуҩцәа « имч дуӡӡеи инапы ӷәӷәеи рыла » рыцхраара шилшо ?
10 , 11 . а ) Дышԥашьҭоу Аҩсҭаа ҳнапқәа рылашьҭра ?
б ) Ҳашԥаирӷәӷәо Иегова , насгьы ишԥаҳаиҭо амч ?
в ) Иарбан хәарҭоу атеократиатә рҵара ишәзаанаго ?
Агәра ганы ҳаҟазар ҳалшоит Аџьныш ҳқьырсиантә ус аанкыларазы иҽазышәарақәа шаанимыжьуа .
Иара ихы иаирхәоит амц , насгьы аиҳабырақәеи , адиннапхгаҩцәеи , аҵабырг иацәхьаҵызи рганахь ала аршәарақәа .
Хықәкыс имоузеи иара ?
Иара иҭахуп ҳнапқәа лаҳашьҭырц , насгьы Аҳра иазку ажәабжь бзиа аҳәара ҳаҟәыҵырц .
Аха Иегова илшоит иԥшьоу идоуҳа ацхыраарала ҳарӷәӷәара , насгьы уи аҟаҵара агәаҳәарагьы имоуп ( 1 Ашықәсынҵа [ 1 Летопись ] 29 : 12 ) .
Аҩсҭаа ицәгьоу идунеии иареи ҳзықәдыршәо аԥышәарақәа зегьы риааиразы даара ихадоуп иԥшьоу адоуҳа ақәгәыӷра ( Аԥсалом 17 : 40 [ 18 : 39 , АдҾ ] ; 1 Коринфаа рахь 10 : 13 ) .
Уи адагьы , ҳара иҳамоуп иԥшьоу адоуҳа ацхыраарала иҩу Анцәа Иажәа .
Шәазхәыц адоуҳатә фатәгьы — есымза иҳауа Абиблиа шьаҭас измоу апубликациақәа .
Захариа ( Захария ) 8 : 9 , 13 ( шәаԥхьа ) иану ажәақәа ҳәан иерусалимтәи аныҳәарҭа анышьақәдыргылоз аамҭазы , аха урҭ ҳара ҳзгьы аҵак ду рымоуп .
Иара убас ҳара ҳарӷәӷәоит аизарақәеи , аконгрессқәеи , атеократиатә школқәеи рҿы иҳауа арҵара .
Уи абзоурала ииашоу агәазыҟашьа аизырҳареи , адоуҳатә хықәкқәа рықәыргылареи , еиуеиԥшым ақьырсиантә ҭакԥхықәрақәа рынагӡареи ҳалшоит ( Аԥсалом 118 : 32 [ 119 : 32 , АдҾ ] ) .
Ишәыдышәкылома шәара гәахәарыла доуҳала шәзырӷәӷәо арҵара ?
12 Иҳацхраауазеи доуҳала ҳаӷәӷәаны аанхара ?
Иегова израильаа дрыцхрааит амаликааи аефиопцәеи ириааирц азы , насгьы Неемиа иџьынџьуааи иареи амч риҭеит аргыларатә усқәа нарыгӡарц азы .
Анцәа ҳаргьы ахачҳара ааҳарԥшларц азы амч ҳаиҭоит . Аҿагыларақәеи аинтерес аазмырԥшуа ауааи ҳашрықәшәогьы , иара убас ҳхатә гәҭынчымрақәа шҳамоугьы , ажәабжьҳәара ҳаҟәымҵырц азы ацхыраара ҳаиҭоит ( 1 Пиотр 5 : 10 ) .
Ҳәарада , Иегова аџьашьахәқәа ҟаиҵоит ҳәа ҳаԥшӡам .
Ҳара иҳалшо зегь ҟаҳҵалар ауп : есыҽны Анцәа Иажәа аԥхьара , аизарақәа зегьы рҽырзыҟаҵареи рҭаареи , ҳхатә ҭҵаареи аҭаацәаратә мҵахырхәареи раан ҳахшыҩи ҳгәи адоуҳатә зхәыцрақәа рыла рырҭәра , насгьы еснагь ацхырааразы Иегова иҳәара .
Ҳхатәы интересқәеи ҳхатә хықәкқәеи ирылҳмыршароуп Иегова ҳирӷәӷәарц , насгьы ҳгәы шьҭихырц азы иҳаиҭо адкылара иаҳԥырхагахарц .
Шәнапқәа леиуашәа , насгьы шәдоуҳатә усқәак еиҳа ишыԥсыҽхаз жәбозар , Анцәа ацхыраара шәиҭарц шәиҳәала .
Усҟан ижәбоит ииҭаху аҟаҵара агәаҳәара шәымазарц , насгьы иҟашәҵаларц азы идоуҳа шәгәы-шәыԥсаҿы аус шауа ( Филиппаа рахь 2 : 13 ) .
Аха ишԥашәылшо шәара егьырҭ рнапқәа рырӷәӷәара ?
13 , 14 . а ) Ишԥаилшеи иашьак ихатә ҩыза данԥсы ашьҭахь имч арӷәӷәара ?
б ) Ишԥаҳалшо егьырҭ рырӷәӷәара ?
Иегова ибзоурала ҳара бзиа еибабо аиашьара ҳамоуп , дара ҳгәы шьҭырхуеит .
Апостол Павел иҩуан : « Шәыҽшәырӷәӷәа , шәнапқәа мқыџь-қыџьразы , шәшьапқәа аҟәара-ҟәара еиҵасуа иҟамларазы , — шәхы шәҩаханы , шәҽыриашаны аӷьараҳәа шәныҟәала » ( Ауриацәа рахь 12 : 12 , 13 ) .
Актәи ашәышықәсазы ақьырсианцәа аӡәырҩы аишьцәеи аиаҳәшьцәеи рҟынтә ацхыраара роуан .
Иахьагьы ус иҟоуп .
Иашьак ихатә ҩыза данԥсы , насгьы егьырҭ агәаҟрақәа данрықәшәа ашьҭахь , иҳәеит : « Сара еилыскааит иарбан ԥышәарақәоу ҳзықәшәо , ҳанрықәшәо , насгьы шаҟа ԥышәара ҳрықәшәо ҳара ишаҳхьыԥшым .
Анцәаиҳәареи ахатә ҭҵаареи сӡаазмырҟәрыло аӡараҭаршә исзаҩызахеит .
Иара убас сыгәрахаҵара сыцеиҩызшоз аишьцәеи аиаҳәшьцәеи даара ацхыраара сырҭон , насгьы сгәы шьҭырхуан .
Сара еилыскааит ауадаҩрақәа цәырҵаанӡа Иегова иҿы аизыҟазаашьа бзиақәа реизырҳара шаҟа ихадоу » .
Дарбанзаалак аизараҿы егьырҭ ргәы ашьҭыхра илшоит ( Шәахәаԥш абзац 14 . )
Аарони Хури аибашьра анцоз Моисеи инапқәа шьҭыхны икызарц ицхраауан .
Ҳаргьы иҳалшоит егьырҭ ҳазларыцхрааша алшарақәа рыԥшаара .
Изусҭцәада дара ?
Иаҳҳәап , ақәра дуқәеи ачымазарақәеи иаарго ауадаҩрақәа ирықәшәо , аҭаацәараҿы аҿагыларақәа змоу , аӡә дызцәыԥсыз , насгьы изаҵәу аишьцәеи аиаҳәшьцәеи .
Иара убас ҳара иҳалшоит иқәыԥшу ақьырсианцәа рырӷәӷәара , избанзар иаарыкәыршаны иҟоу ауаа лассы-лассы агәнаҳа аҟаҵара , мамзаргьы ари адунеи аҿы « ақәҿиара » аиура ргәазҭарҵоит : аҵара ду аиура , аматериалтә мазара арҳара , ма акариера аҟаҵара ( 1 Фессалоникаа рахь 3 : 1 — 3 ; 5 : 11 , 14 ) .
Шәазхәыц егьырҭ рахь гәык-ԥсык ала аинтерес аарԥшра шшәылшарыз Аҳратә зал аҿы , ма ҭелла шәанрацәажәо , амаҵзураҿы шәанеицу , ма џьара акранеицышәфо .
Ишԥарылшо угәы шьҭызхуа ҳажәақәа егьырҭ ирнырыр ?
Аса аиааира анига ашьҭахь , аԥааимбар Азариа ажәлари иареи ргәы шьҭихит абарҭ ажәақәа рыла : « Аха шәара агәымшәара аашәырԥшла , шәнапқәа лашәмышьҭын , избанзар шәусқәа рзы азылԥхарақәа шәоуеит » ( 2 Ашықәсынҵа [ 2 Летопись ] 15 : 7 ) .
Арҭ ажәақәа Аса игәазҭарҵеит ицқьоу амҵахырхәара аиҭашьақәыргыларазы ашьаҿақәа рыҟаҵара .
Шәара шәажәақәагьы егьырҭ ргәы шьҭырхыр , насгьы Иегова имаҵ аураҿы еиҳаны аҟаҵара ргәазҭарҵар ауеит ( Ажәамаанақәа [ Притчи ] 15 : 23 ) .
Ахаангьы ишәхашәмыршҭлан аизараҿы иҟашәҵо аишьцәа рыгәрахаҵара зырӷәӷәо аҭакқәа аӡәы амч ӷәӷәа ирҭар шалшо .
Ишԥадырӷәӷәо аизара аиҳабацәа аишьцәеи аиаҳәшьцәеи рнапқәа Неемиа иҿыԥшны ?
Иаажәга шәыгәрахаҵара шәыцеиҩызшо дышшәыцхрааз аҿырԥштәы .
Иегова Неемиа ицхраауази иареи рнапқәа ирӷәӷәеит , рус анаҩсгьы инарыгӡаларц азы .
Иерусалимтәи аҭӡамц еиҭашьақәыргылан 52 мшы рыла ( Неемиа [ Неемия ] 2 : 18 ; 6 : 15 , 16 ) .
Неемиа аргылара анапхгара азура адагьы , ихаҭа аҭӡамц аиҭашьақәыргылара далахәын ( Неемиа [ Неемия ] 5 : 16 ) .
Иахьа аизара аиҳабацәа аӡәырҩы Неемиа иҿыԥшны ҳорганизациа аргыларатә проектқәа , ма аҭыԥантәи Аҳратә зал аилыргареи ахылаԥшреи рыҽрыладырхәуеит .
Абзиабара аазырԥшуа арҭ аишьцәа амаҵзураҿы егьырҭ аишьцәеи аиаҳәшьцәеи аус рыцыруеит , насгьы згәы каҳаз , знапқәа ԥсыҽхаз ргәы ашьҭыхразы аҭаарақәа ҟарҵоит .
( Шәаԥхьа Исаиа [ Исаия ] 35 : 3 , 4 . )
17 , 18 .
Зыгәра ганы ҳаҟазар ҳалшозеи , ауадаҩрақәеи агәҭынчымрақәеи ҳамазар ?
Ҳашьцәеи ҳаҳәшьцәеи ҳареи ҳажәҩахыр еибыҭаны амаҵ анаҳуа , еиҳагьы ҳаизааигәахоит .
Уи инеиҳангьы аҩызцәа бзиақәа ҳарҳауеит , насгьы Анцәа Иаҳра анапхгара аҵаҟа зеиԥшыҟам азылԥхарақәа шаҳзыԥшу еиҳагьы агәра ҳгоит .
Егьырҭ рнапқәа анҳарӷәӷәо , аԥышәара ӷәӷәақәа рыхгареи ԥхьаҟатәи аԥеиԥш агәра ганы , гәырӷьарыла ахәаԥшреи ҳрыцхраауеит .
Егьырҭ ҳанрыцхраауа , адоуҳатә усқәа ҳхы рзышьҭреи ҳаԥхьаҟа Анцәа иҳазирхиаз лабҿаба ҳхаҿы аагареи еиҳа иаҳзымариахоит .
Убасала ҳаргьы ҳнапқәа ӷәӷәахоит .
Ажәытәан Иегова еиуеиԥшым аҭагылазаашьақәа рҿы имаҵзуҩцәа дышрыцхраауаз , насгьы ишихьчоз ҳаназхәыцуа , ҳагәрахаҵареи иара иахь иааҳарԥшуа агәрагареи ҳарӷәӷәоит .
Абас , уажәы ихьанҭоу аамҭақәа шәырҭагылазар , шәнапқәа лашәмышьҭын !
Еснагь Иегова ацхыраара шәиҭарц азы шәиҳәала .
Ирӷәӷәааит Иегова имч ду ала шәнапқәа , насгьы ҳаԥхьаҟа Аҳра иаанаго азылԥхарақәа шәиҭааит ( Аԥсалом 72 : 23 , 24 [ 73 : 23 , 24 , АдҾ ] ) .
« Уара Анцәеи ауааи урҿагылан , аиааирагьы угеит » ( АҞАЗААРА [ БЫТИЕ ] 32 : 28 ) .
АШӘАҚӘА : 60 , 38
. .
Иакови Рахильи рҟынтә ?
. .
Иосиф иҟынтә ?
. .
Павел иҟынтә ?
1 , 2 .
Изҿагылалар акәзеи Иегова имаҵзуҩцәа ?
АНЦӘА изиашаны иаанхаз раԥхьатәи ауаҩы , Авель , инаиркны иахьанӡа Иегова изиашаз имаҵзуҩцәа рыԥсҭазаараҿы ақәԥара иаҿын .
Апостол Павел иқьырсианыз ауриацәа Анцәа иразреи изылԥхареи роурц азы , « уадаҩрас иҟаз зегьы рыхгара шәылшәыршеит » ҳәа рзиҩит ( Ауриацәа рахь 10 : 32 — 34 ) .
Павел ари ақәԥара аҩреи , ақәԥареи , напышьашәала аисреи реиԥш иҟаз аицлабрақәа зыҽрылазырхәуаз ажәытә бырзен спортсменцәа рҽазышәарақәа ирҿирԥшит ( Ауриацәа рахь 12 : 1 , 4 ) .
Иахьа ҳара аԥсҭазаара ҳаурц азы аҩра ҳаҿуп .
Ҳаӷацәа ҳхықәкы иаԥырхагахарц , ҳаржьарц , ҳшьапқәа ҳрықәдырҟьарц , насгьы агәырӷьареи ԥхьаҟатәи аҳамҭеи ҳамырхырц рҭахуп .
Ҳара Аҩсҭаа напхгара ззиуа ицәгьоу идунеии иареи ҳрабашьуеит ( Ефесаа рахь 6 : 12 ) .
Даара ихадоуп ари адунеи аҵарақәеи , афилософиеи , насгьы асексуалтә гәаԥхашәадареи , аҭаҭын ахареи , арыжәтә аҽаршьреи , анаркотик адкылареи реиԥш иҟоу иҽеим аусқәа анырра ҳарымҭарц азы ақәԥара .
Уи адагьы , инаӡам ҳцәеижьи агәкаҳареи ҳааҟәымҵӡакәа ҳарҿагылалар ауп ( 2 Коринфаа рахь 10 : 3 — 6 ; Кәаласаа рахь 3 : 5 — 9 ) .
Ишԥаҳирҵо Анцәа ҳаӷацәа рҿагылара ?
Изалшома абас еиԥш иӷәӷәоу аӷацәа риааира ?
Ааи , аха уи ус имариам .
Павел напышьашәала иқәԥо ауаҩы ихы иҿирԥшит . Иара иҩит : « Баша аҳауаҿ снапҟьа-шьапҟьом » ( 1 Коринфаа рахь 9 : 26 ) .
Напышьашәала иқәԥо ауаҩы иаӷа дшиҿагыло еиԥш , ҳаргьы ҳаӷацәа ҳарҿагылозар ауп .
Иегова уи аҟаҵашьа ҳирҵоит , насгьы уи ақәԥараҿы ҳирӷәӷәоит .
Иажәаҿы иара иҳаиҭоит ҳаԥсҭазаара еиқәзырхар зылшо алабжьарақәа .
Иара убас Иегова Абиблиа шьаҭас измоу апубликациақәеи , аизарақәеи , аконгрессқәеи рыла дҳацхраауеит .
Шәхы иашәырхәоума шәара еилышәкаауа ?
Иашәмырхәозар , баша аҳауаҿы шәнапҟьа-шьапҟьоит , насгьы ишахәҭоу еиԥш шәаӷа шәзиҿагылаӡом .
Иҟаҵатәузеи , ацәгьара аиааира агара алҳмыршарц азы ?
Ҳаӷацәа ҳара иҳажәлар ауеит ҳгәаҳҽанӡамкәа ҳаныҟоу , насгьы еиҳа ҳанԥсыҽу .
Убри аҟынтә еснагь агәҽанызаара ааҳарԥшлар ауп .
Абиблиа иҳанаҳәоит : « Ацәгьара аиааира злашәыргаша шәашьҭамлан , уи хирла , гәыбылрала шәаиааила » ( Римаа рахь 12 : 21 ) .
Ажәақәа « ацәгьара аиааира злашәыргаша шәашьҭамлан » иаадырԥшуеит ацәгьара ҳаиааир шҳалшо .
Уи азы ҳара анаҩсгьы ҳақәԥалар ауп .
Даҽа ганкахьала , агәҽанызаара ҳцәыӡыр , насгьы ақәԥара ҳаҟәыҵыр , Аҩсҭаа ицәгьоу идунеии иареи , иара убас инаӡам ҳцәеижьи ҳиааир ауеит .
Аҩсҭаа шәыршәара , насгьы шәнапқәа рылашьҭра ахаангьы илшәмыршан ( 1 Пиотр 5 : 9 ) .
а ) Иҳацхраауазеи Анцәа изылԥхара ҳаурц азы анаҩсгьы ақәԥара ?
б ) Иарбан библиатә ҿырԥштәқәоу еилҳарго ?
Аиааира агаразы , ҳзы́қәԥо ҳхаҳмыршҭлар ауп .
Анцәа иразреи изылԥхареи ҳаурц азы , ҳара Ауриацәа рахь 11 : 6 аҿы иану ҳгәалашәозар ауп : « Уи иахь зхы зырхо дарбанзаалакь , Анцәа дшыҟоу хаиҵозароуп ; гәык-ԥсыкала иԥшаара зҭаху ракәзар , урҭ зегьы Иара џьшьара риҭоит » .
« Гәык-ԥсыкала иԥшаара зҭаху » ҳәа еиҭагоу ажәытә бырзен ҟаҵарба аџьабаа ӷәӷәа абара аазырԥшуа аформа амоуп ( Аусқәа 15 : 17 ) .
Абиблиаҿы Иегова изылԥхара роурц азы аџьабаа збоз аҳәсеи ахацәеи рыӡбахә ануп .
Иаков , Рахиль , Иосиф , Павел рымч рымызхуаз аԥышәарақәа ирықәшәеит .
Аха ахачҳара ахьаадырԥшыз азы , азылԥхарақәа рацәаны ироуит .
Иаҳнарҵозеи урҭ рҿырԥшы ?
Ицхраазеи Иаков ахачҳара аарԥшра , насгьы иарбан ҳамҭоу иоуз ?
( Шәахәаԥш астатиа алагамҭаҿы иаагоу асахьа . )
Апатриарх Иаков ахачҳара аарԥшуа ақәԥара даҿын , избанзар Иегова бзиа дибон , адоуҳатә усқәа рыхә ҳаракны ишьон , насгьы ихылҵшьҭра Анцәа дшырзылԥхо ала иоуз ажәа даараӡа агәра игон ( Аҟазаара [ Бытие ] 28 : 3 , 4 ) .
Убри азоуп Иаков шәышықәса раҟара анихыҵуаз Анцәа изылԥхара иоурц азы илшоз зегь зыҟаиҵоз : ауаҩы ицәеижь аазхәаз амаалықьи иареи ақәԥара иалагеит .
( Шәаԥхьа Аҟазаара [ Бытие ] 32 : 24 — 28 . )
Дыӷәӷәазма Иаков убриаҟара , амч ду змаз амаалықь диҿагылартә еиԥш ?
Ҳәарада , мап !
Аха иара ақәԥара анаҩсгьы дазхиан , насгьы иҟалалакгьы дышхьамҵуа ааирԥшит .
Аҵыхәтәаны ихачҳара азылԥхарақәа аанагеит .
Иара Израиль ( иаанагон « Анцәа иҿагыло [ мчыла Анцәа имызхуа ] » , мамзаргьы « Анцәа дықәԥоит » ) ҳәа ахьӡ иоуит , уи иара инаалон .
Иаков зеиԥшыҟам аҳамҭа иоуит — Иегова иразреи изылԥхареи .
Уи аҳамҭа ҳаргьы иҳаурц ҳҭахуп .
а ) Иарбан ԥышәароу Рахиль дзықәшәаз ?
б ) Илыцхраазеи Рахиль анаҩсгьы ақәԥара , насгьы азылԥхара аиура ?
Иаков бзиа иибоз иԥҳәыс Рахиль лхаҵа иеиԥш Иегова Иаков ииҭаз ажәа шынаигӡо лбар лҭахын .
Аха ӡбашьа змамызшәа иҟаз уадаҩрак лыман : Рахиль ахшара длоуамызт .
Усҟантәи аамҭазы аҳәса уи даара ихьааргон .
Илыцхраауази Рахиль имариамыз , илзымԥсахуаз аҭагылазаашьаҿы ахачҳара аарԥшра ?
Лара агәыӷра лырӡуамызт .
Уи анаҩсгьы ақәԥара даҿын , насгьы ирацәаны Иегова диҳәон .
Рахиль лгәы ҭыӷьӷьаа илҳәоз аҳәарақәа Иегова рҭак ҟаиҵеит , ахшара лиҭеит .
Убри азоуп Рахиль зны изылҳәаз : « Сара иахьынӡасылшоз сықәԥон . . . сагьаиааит ! »
( Аҟазаара [ Бытие ] 30 : 8 , 20 — 24 ) . Иарбан ԥышәароу Иосиф акыр шықәса ихигоз , насгьы дызлаҿырԥшыгоузеи уи ҳара ҳзы ?
Ҳәарада , Иакови Рахильи иаадырԥшыз ахачҳара рԥа Иосиф даараӡа инырит , насгьы ихаҭа аԥышәарақәа данрықәшәа ицхрааит .
Иара 17 шықәса анихыҵуаз иԥсҭазаара даара аҽаԥсахит .
Иҵашьыцуаз иашьцәа тәыс дырҭиит .
Уи ашьҭахь ииашамкәа ахара идырҵан , шықәсқәак рыҩныҵҟа Мысра абахҭа дҭакын ( Аҟазаара [ Бытие ] 37 : 23 — 28 ; 39 : 7 — 9 , 20 , 21 ) .
Иосиф игәы каҳартә алимыршеит , насгьы иашьцәа ргәаӷ имкӡеит , ишьа иурцгьы дашьҭамлаӡеит .
Уи аҭыԥан Иеговеи иареи ирыбжьаз зыхә ҳаракыз аизыҟазаашьақәа ихы рзишьҭит ( Алевит [ Левит ] 19 : 18 ; Римаа рахь 12 : 17 — 21 ) .
Ҳара Иосиф ҳаиҿыԥшлар ауп .
Иаҳҳәап , ҳхәыҷра уадаҩызҭгьы , мамзаргьы иахьа ҳҭагылазаашьа ӡбашьа амамшәа ҳбозар , анаҩсгьы ҳақәԥалар , насгьы ахачҳара ааҳарԥшлар ҳахәҭоуп .
Усҟан агәра ганы ҳаҟазар ҳалшоит Иегова хымԥада дшаҳзылԥхо .
( Шәаԥхьа Аҟазаара [ Бытие ] 39 : 21 — 23 . )
Иҟаҳҵалар ҳахәҭоузеи Иегова иразра ҳаурц азы , Иакови , Рахильи , Иосифи ҳарҿыԥшны ?
Иҟаҵатәузеи , шәҭагылазаашьа уадаҩзар , мамзаргьы аԥышәара ӷәӷәа шәхыжәгозар ?
Иҟалап иашамрак шәақәшәазар , шәатәамбакәа ишәызныҟәазар , ма ишәхыччозар .
Мамзаргьы аӡәы дахьшәыҵашьыцуа иахҟьаны , ииашамкәа ахара шәыдиҵозар ауеит .
Шәгәы кашәмыжьын !
Иакови , Рахильи , Иосифи гәырӷьарыла Иегова имаҵ аура ирыцхраауаз шәхашәмыршҭлан .
Анцәа урҭ ирӷәӷәеит , насгьы дырзылԥхеит , избанзар дара адоуҳатә усқәа даараӡа рыхә ршьон .
Дара еснагь ақәԥара иаҿын , насгьы гәык-ԥсык ала иҟарҵоз аҳәарақәа инарықәыршәаны инхон .
Ҳара ицәгьоу ари адунеи аҵыхәтәантәи аамҭақәа рынҵәамҭазы ҳанхоит .
Убри аҟынтә ԥхьаҟатәи ҳгәыӷра ӷәӷәала ҳхаҿы иаҳкызароуп .
Шәазхиоума шәара Иегова иразра аиуразы ишәылшо зегь аҟаҵара , даҽакала иуҳәозар , уи азықәԥара ?
10 , 11 . а ) Избан зны-зынла Анцәа изылԥхара азықәԥара заҭаху ?
б ) Иҳацхраауазеи ииашоу алхра аҟаҵара , агәкаҳара аиааира , насгьы ԥырхагада Анцәа имаҵ аура ?
Ианбаҳақәшәо ақәԥара , Анцәа иразра ҳаурц азы ?
Аӡәырҩы иҽеим агәазыҳәарақәа ирҿагылоуп .
Шьоукы амаҵзура ииашаны иазнеиларц азы даара рҽазыршәалароуп .
Иҟоуп згәабзиара уашәшәыроу , даҽа шьоукы рхы заҵәны ирбоит , урҭгьы ахачҳара аадырԥшлар ауп .
Иара убас ақьырсианцәа шьоукы анажьра рцәыцәгьоуп иандыргәаауа , ма рганахь ала гәнаҳак аныҟарҵо .
Иегова имаҵ ҳуеижьҭеи шаҟа ҵуазаалакгьы , ҳара зегьы ҳмаҵзура иаԥырхагахар алшо ҳаҿагылозароуп .
Иегова изиашоу имаҵзуҩцәа азылԥхара рызҭо Анцәа иоуп .
Шәықәԥома шәара , Анцәа изылԥхара шәоурц азы ?
( Шәрыхәаԥш абзацқәа 10 , 11 . )
Ҳәарада , ииашоу алхра аҟаҵареи ақьырсиантә мҩала ацареи даара иуадаҩзар ауеит .
Уи еиҳагьы ицәгьоуп игьангьашу ҳгәы ииашам амҩа алаҳхырц анҳаҵанаҳәо ( Иеремиа [ Иеремия ] 17 : 9 ) .
Шәара игәашәҭозар игьангьашу шәгәы анырра шышәнаҭо , иаразнак иԥшьоу адоуҳа шәаҳәала .
Анцәаиҳәареи иԥшьоу адоуҳаи Иегова дыззылԥхо амҩа иаша ақәымҟьара ишәыцхраауеит .
Шәынхала шәынцәаиҳәарақәа ирықәыршәаны .
Есыҽны Абиблиа аԥхьара шәҽазышәшәала , шәхатә ҭҵаара амҩаԥгаразы аамҭа алшәхла , насгьы иааиԥмырҟьаӡакәа аҭаацәаратә мҵахырхәара мҩаԥыжәгала ( Аԥсалом 118 : 32 [ 119 : 32 , АдҾ ] . )
12 , 13 .
Ирыцхраазеи ҩыџьа ақьырсианцәа ииашам агәазыҳәара аҿагылара ?
Ииашам агәазыҳәарақәа риааираҿы Анцәа Иажәеи , иԥшьоу адоуҳаи , Абиблиа шьаҭас измоу апубликациақәеи зыцхрааз ауаа рҿырԥштәқәа рацәоуп .
Иқәыԥшу иашьак декабр 8 , 2003 шықәсазы иҭыҵыз ажурнал « Пробудитесь ! »
аҿы астатиа « Как бороться с грешными желаниями ? »
даԥхьеит . Ишԥаиныри уи ?
Иара иҳәоит : « Сара ииашам ахәыцрақәа сырҿагылоуп .
Ари астатиаҿы „ аӡәырҩы Анцәа игәамԥхо агәазыҳәарақәа рҿагылара шырцәыцәгьоу “ санаԥхьа , аиашьара сшахәҭаку снырит .
Еилыскааит схала сшыҟам » .

Уи аиашьа иара убас ицхрааит декабр 8 , 2003 шықәсазы иҭыҵыз ажурнал « Пробудитесь ! »
ианыз астатиа « Одобряет ли Бог нетрадиционный образ жизни ? » .
Астатиаҿы иара игәеиҭеит шьоукы рзы уи ақәԥара ацәеижь ҭазырхо ашҳам ишаҩызо ( 2 Коринфаа рахь 12 : 7 ) .
Дара иашарыла анхаразы ишықәԥогьы , агәазыҟашьа бзиа аарԥшуа ԥхьаҟатәи аԥеиԥш иахәаԥшлар рылшоит .
Иара иҳәоит : « Уи сыцхраауеит есыҽны Анцәа изиашаны аанхара .
Сара Иегова иҭабуп идуӡӡаны ҳәа иасҳәоит иорганизациа ала ицқьам ари адунеи аҿы аиқәхара дахьҳацхраауа азы » .
Абар Еиду Аштатқәа рҿы инхо иаҳәшьак илҩыз : « Иҭабуп ҳәа шәасҳәар сҭахуп ҳзызгәаҟуа адоуҳатә фатә еснагь ианаамҭоу иахьҳашәҭо азы .
Лассы-лассы астатиақәа хаҭала сара сзы иҩызшәа агәаанагара сызцәырҵуеит .
Ашықәсқәа рыҩныҵҟа сара Иегова ицәымӷу аҟаҵаразы исызцәырҵуа агәаҳәара саҿагылоуп .
Зны-зынла сгәы каҳауеит .
Издыруеит Иегова агәшаҭара шааирԥшуа , насгьы анажьра дшазхиоу , аха иҽеим сгәазыҳәара макьана иаансмыжьӡац , насгьы сгәаҵаҿы уи сцәымӷӡам аҟынтә , Анцәа ицхыраара саԥсам ҳәа агәаанагара сызцәырҵуеит .
Сааҟәымҵӡакәа сызҿу ақәԥара сыԥсҭазаара аганқәа зегьы ирныруеит .
[ . . . ]
Аброшиура „ Для любящих Иегову нет камня преткновения “ аҿы ианыз астатиа „ Обрели ли вы сердце , чтобы знать Иегову ? “ санаԥхьа , Иегова ииашаҵәҟьаны дсыцхраарц шиҭаху еилыскааит » .
а ) Ииҩуази Павел иқәԥара иазкны ?
б ) Ишԥаҳалшо ҳцәеижь аԥсыҽрақәа ҳарҿагылар ?
Шәаԥхьа Римаа рахь 7 : 21 — 25 .
Павел ихаҭа идыруан иҽеим агәазыҳәарақәеи инаӡам ацәеижь аԥсыҽрақәеи рҿагылара шаҟа иуадаҩу .
Аха иара агәра игон Иегова диҳәалар , насгьы Иисус Христос иҿыхратә ԥсхҭынҵара агәра игалар , аиааира игар шилшо .
Иаҳҳәар ҳалшозеи ҳара ҳзы ?
Ҳаргьы инаӡам ҳцәеижь агәаҳәарақәа ҳариааир ҳалшоит .
Ишԥа ?
Уи ҳалшоит Павел ҳаиҿыԥшуазар , ҳхы акәымкәа , Иегова гәык-ԥсык ала ҳиқәгәыӷуазар , насгьы аҿыхратә ԥсхҭынҵара агәра ҳгозар .
Ишԥаҳацхраауеи анцәаиҳәара азиашара аарԥшреи аԥышәарақәа рыхгареи ?
Зны-зынла Анцәа уадаҩрак шаҟа хьаас иҳамоу иҳарбар иҭахуп .
Иаҳҳәап , ҳашԥазыҟало ӷәӷәала ҳачмазаҩхазар , мамзаргьы ииашамкәа иҳазныҟәазар ( ма ҳҭынхацәа рҟынтә аӡә дычмазаҩхазар , мамзаргьы ииашамкәа изныҟәазар ) ?
Ҳара Иегова гәык-ԥсык ала ҳашиқәгәыӷуа ааҳарԥшуеит , ҳизиашаны аанхареи , агәырӷьара ахьчареи , адоуҳатә гәазыҟашьа аарԥшреи рзы амч ҳаиҭарц ҳиҳәозар ( Филиппаа рахь 4 : 13 ) .
Анцәа имаҵзуҩцәа рҿырԥштәы — Павел ихаан инхози иахьатәи ақьырсианцәеи — иаанарԥшуеит анцәаиҳәара анаҩсгьы ахачҳара аарԥшразы амч ҳнаҭар , насгьы ҳагәрагара арӷәӷәар шауа .
16 , 17 .
Шәзызхиоузеи шәара анаҩсгьы аҟаҵара ?
Аџьныш шәгәы каҳаны ақәԥара шәанбаҟәыҵуеи ҳәа дыԥшуп .
Шәықәныҟәала абри ааԥхьара : « Еиӷьу алшәхла » ( 1 Фессалоникаа рахь 5 : 21 ) .
Агәра ганы шәыҟаз : шәара ишәылшоит Аҩсҭаа ицәгьоу идунеии иареи , насгьы инаӡам шәцәеижьи шәыриааир .
Уи азы Анцәа шәырӷәӷәара шилшо даара агәра жәгалар ауп ( 2 Коринфаа рахь 4 : 7 — 9 ; Галаҭаа рахь 6 : 9 ) .
Ишакәзаалакгьы , анаҩсгьы шәықәԥала .
Шәгәы кашәмыжьын .
Шәнапқәа лашәмышьҭын .
Агәра ганы шәыҟаз Иегова убри аҟара азылԥхарақәа рацәаны ишшәиҭо , « уаҳа акгьы шәаргәаҟуа шәҟамлартә » еиԥш ( Малахиа [ Малахия ] 3 : 10 ) .
« Иҟашәҵозаалакь . . .
Анцәа изгәдура , Уи ихьӡ-иԥша рыҳаракра иазкызароуп » ( 1 КОРИНФАА РАХЬ 10 : 31 ) .
АШӘАҚӘА : 34 , 61
Ишԥаҳацхраауеи Моисеи изакәан амаҭәеи аҭеиҭыԥши ирыдҳәалоу азҵаарақәа рҿы ?
Ишԥанырыр акәу ҳҽеилаҳәашьа 1 Коринфаа рахь 10 : 31 , насгьы Филиппаа рахь 2 : 4 ирну апринципқәа ?
Избан амаҭәеи аҭеиҭыԥши рганахь ала аӡбарақәа анҳадаҳкыло ахӡырымгара аарԥшра зхадоу ?
1 , 2 .
Избан Иегова ишаҳаҭцәа амаҭәа аганахь ала иҳараку анормақәа изрықәныҟәо ?
( Шәахәаԥш астатиа алагамҭаҿы иаагоу асахьа . )
« ИШОУРАН , аӡәырҩы есыҽнытәи , иаабац амаҭәа ршәын » .
Абас анын нидерландтәи агазеҭ аҿы адиннапхгаҩцәа реиқәшәара иазкны .
Аха иара убас уа иазгәаҭан « Иегова ишаҳаҭцәа рконгресс аҿы . . . иубо зынӡа даҽакуп » ҳәа .
Астатиаҿы ишазгәаҭаз еиԥш , аҷкәынцәаҵәҟьагьы акостиумқәа ршәуп , агалстукқәа рхоуп , аӡӷабцәеи аҳәсеи реиԥкақәа роура ргьама шыбзиоу аанарԥшуеит , убри аамҭазгьы амода иақәшәоит .
Ааи , Иегова ишаҳаҭцәа лассы-лассы идырҽхәоит Анцәа игәрахаҵара здызкылаз ишрыхәҭоу еиԥш иахмырҟьакәа , иаҩцацәамкәа рҽахьеиларҳәо азы ( 1 Тимофеи иахь 2 : 9 , 10 ) .
Ара апостол Павел ақьырсиан ҳәсақәа роуп зыӡбахә иҳәо , аха уи апринцип ахацәагьы ирыҵанакуеит .
Иегова имаҵзуҩцәа амаҭәа аҵак ду арҭоит .
Анцәа изгьы ҳҭеиҭыԥш даара ихадоуп ( Аҟазаара [ Бытие ] 3 : 21 ) .
Амаҭәеи аҭеиҭыԥши рганахь ала Аҩыра иану иҳаилнаркаауеит Жәҩантәыла Ирхаку имаҵзуҩцәа рзы рыҽшеиларҳәаша аганахь ала анормақәа шышьақәиргылаз .
Ари азҵаараҿы ҳара иаҳгәаԥхо мацара акәӡам ҳзызхәыцлаша , аха Зегьирхаку Анцәа Иегова игәаанагарагьы ҳазхьаԥшлар ауп .
Иҳаилнаркаауазеи Моисеи изакәан ҽеилаҳәашьақәак Анцәа дшырзыҟоу аганахь ала ?
Анцәа израильаа ириҭаз Азакәан аҿы иаарыкәыршаны инхоз ажәларқәа ицқьам рхымҩаԥгашьа аҟынтә иахьчон .
Азакәан ишаанарԥшуа ала , Иегова даара ицәымӷуп ауаҩы дхаҵоу-дыԥҳәысу узеилымкаартә еиԥш иҽанеилеиҳәо .
( Шәаԥхьа Ҩынтәзакәан [ Второзаконие ] 22 : 5 . )
Амаҭәа аганахь ала Анцәа иҟаиҵаз амҩақәҵарақәа иаадырԥшуеит Анцәа ишигәамԥхо аԥҳәыс ахаҵа иеиԥш лҽанеилалҳәо , ахаҵа аԥҳәыс леиԥш иҽанеилеиҳәо , мамзаргьы дхаҵоу-дыԥҳәысу анузеилмырго .
Ирыцхраауазеи ақьырсианцәа амаҭәа аганахь ала ииашоу аӡбарақәа рыдкылара ?
Анцәа Иажәаҿы аҽеилаҳәашьа аганахь ала ииашоу аӡбарақәа рыдкылара иҳацхраауа апринципқәа ануп . Урҭ апринципқәа ахархәара рымоуп ҳахьынхозаалакгьы , уа аклимат зеиԥшразаалакгьы , насгьы иарбан культуроу ҳазҵанакуазаалакгьы .
Ҳара ақьырсианцәа иршәырҵар ауа , насгьы иамуа еиқәыԥхьаӡаны иҳамазар акәӡам .
Ҳара абиблиатә принципқәа ҳрықәныҟәоит , урҭ ахақәиҭра ҳамырхӡом . Уи аҭыԥан дара Анцәа игәаҳәара аилкаара иҳацхраауеит ( Римаа рахь 12 : 1 , 2 ) .
Шәааи принципқәак еилҳаргап .
5 , 6 .
Ишԥарнырлар акәу ҳҭеиҭыԥш ауаа ?
Апостол Павел иԥшьоу адоуҳала 2 Коринфаа рахь 6 : 4 ( шәаԥхьа ) иану ихадоу апринцип аниҵеит .
Ҳҭеиҭыԥш ҳара иҳазкны иаҳәо рацәоуп .
Лассы-лассы ауаа ирбо ала ҳара иҳазкны ргәаанагара шьақәдыргылоит ( 1 Самуил [ 1 Самуила ] 16 : 7 ) .
Убри аҟынтә Анцәа имаҵзуҩцәа реиԥш , ҳара еилаҳкаауеит иаҳгәаԥхо , насгьы иаҳзыманшәалоу амаҭәа мацара алхра шазымхо .
Анцәа Иажәа иану апринципқәа ҳгәазҭарҵоит иҭарххацәоу , иаарту , ииашам ацәаныррақәа узцәырызго амаҭәа мап ацәкра .
Аԥхашьаратә цәеижьхәҭақәа алызкаауа , мамзаргьы изымҵәахуа амаҭәа аныҟәгара зынӡа ииашахомызт .
Иаҳшәу амаҭәа ауаа иманшәалам аҭагылазаашьа иҭанамыргылозароуп , ма рылаԥш ҳаҟәгара рҭаххо аҟынӡа инаҳамгалароуп .
Ҳара , Зегьирхаку Анцәа Иегова имаҵзуҩцәа , иаҳшәу амаҭәа цқьазар , иӡыргацәамзар , ауаа еиҳа пату ҳақәырҵалар рылшоит .
Иҟалап дара ҳзымҵахырхәо Анцәа иӡбахә аилкаара рҭаххар . Иара убас ҳҭеиҭыԥш абзоурала ҳорганизациа иазкны агәаанагара бзиа роуеит .
Усҟан дара рыԥсҭазаара еиқәзырхар зылшо ажәабжь адкылара еиҳа иазхиазаауеит .
7 , 8 .
Ианбаҳахәҭоу еиҳарак ҳҭеиҭыԥш зеиԥшроу ацклаԥшра ?
Иԥшьоу ҳ-Анцәеи , ҳагәрахаҵара ҳацеиҩызшо ҳашьцәеи ҳаҳәшьцәеи , ҳааигәара инхо ауааи ҳрызхәыцуазар , еилаҳкаалоит иаҳҳәо ажәабжь зырԥшӡо , насгьы Иегова дҳаразкуа амаҭәа ныҟәаҳгалар шҳахәҭоу ( Римаа рахь 13 : 8 — 10 ) .
Уи еиҳарак ихадоуп адоуҳатә усқәа ҳанырҿу , иаҳҳәап аизарахь , ма ажәабжьҳәара ҳанцо .
Ҳара Анцәа игәрахаҵара здызкылаз ишрыхәҭоу еиԥш ҳҽеилаҳҳәалароуп ( 1 Тимофеи иахь 2 : 10 ) .
Ҳәарада , тәылақәак рҿы ибзиоуп ҳәа ирыԥхьаӡо амаҭәа даҽаџьара зынӡа ианымаалозар ауеит .
Убри аҟынтә Иегова имаҵзуҩцәа иахьынхозаалакгьы , аҭыԥантәи аҵасқәа ирызхәыцлароуп егьырҭ машәыршәа ргәы иамысырц азы .
Ауаа шәанырбо , еизҳауама шаҳаҭра ззыжәуа Анцәа иахь рпатуқәҵара ?
( Шәрыхәаԥш абзацқәа 7 , 8 . )
Шәаԥхьа 1 Коринфаа рахь 10 : 31 .
Аконгрессқәа ҳанырҭаауа , ҳҽеилаҳәашьа уи ахҭыс ианаалозар ауп .
Ари адунеи аҿы иахырҟьацәаны рыҽшеиларҳәо еиԥш ҳҽеилаҳамҳәалар ауп .
Асасааирҭахь ҳаннеиуа , ма уантәи ҳанцо , иара убас аконгресс алагаанӡа , насгьы апрограмма анынҵәалак ашьҭахь аамҭа анҳхаҳго , ҳамаҭәа ишабалак иҟамзар ауп .
Ишахәҭоу еиԥш ҳаилаҳәазар , ауаа Иегова ишаҳаҭцәа шҳакәу еилыркаауеит , насгьы алшара шҳаулак ҳаԥхамшьакәа ажәабжь рзеиҭаҳҳәар ҳалшоит , уи ҳара агәахәара ҳзаанагоит .
9 , 10 .
Избан Филиппаа рахь 2 : 4 иану ажәақәа иалҳхуа амаҭәа изанырлар акәу ?
Шәаԥхьа Филиппаа рахь 2 : 4 .
Избан ақьырсианцәа реилаҳәашьа аишьцәеи аиаҳәшьцәеи ишырныруа изазхәыцлар акәу ?
Амзызқәа иреиуоуп Анцәа имаҵзуҩцәа рҽахьазыршәо гәык-ԥсыкала абиблиатә принцип ақәныҟәара : « Убри аҟнытә иҭашәырха , ишәшьы шәыдгьылтә цәаҩақәа : акалҭбааԥсра , агәымхарақәа , ухы ухаршҭны уцәанырра уҽаҭара » ( Кәаласаа рахь 3 : 2 , 5 ) .
Ҳара иаҳҭахӡам ҳара иҳахҟьаны ҳашьцәеи ҳаҳәшьцәеи ари ааԥхьара ақәныҟәара рцәыцәгьахар .
Урҭ рахьтә шьоукы ииашам аԥсҭазаара мҩаԥыргон , иҟалап дара уажәыгь ииашам агәазыҳәарақәа ирҿагылазар ( 1 Коринфаа рахь 6 : 9 , 10 ) .
Ҳәарада , ҳхымҩаԥгашьа иахҟьаны урҭ агәнаҳа аҿагылара еиҳагьы ирцәыуадаҩхар ҳҭахӡам .
Ҳашьцәеи ҳаҳәшьцәеи ҳанрыцҟоу — аизарақәа рҿы , мамзаргьы ус аамҭа анеицҳхаҳго , — ҳҽеилаҳәашьа аизара ацқьара ахьчара иацхраауазар ауп .
Ҳәарада , амаҭәа алхраҿы ахақәиҭра ҳамоуп .
Аха уеизгьы иалҳхуа амаҭәа ала егьырҭ гәаԥхашәала ицқьаны иаанхаларц , насгьы рхәыцрақәеи , ражәақәеи , русқәеи рҿы Анцәа иԥшьоу инормақәа иқәныҟәаларц ҳрыцхраалар ауп ( 1 Пиотр 1 : 15 , 16 ) .
Ииашаҵәҟьоу абзиабара иԥшӡамкәа ахы мҩаԥнагом , ахазы феида иашьҭам ( 1 Коринфаа рахь 13 : 4 , 5 ) .
11 , 12 .
Изызхәыцлатәузеи , иаҳшәаҳҵаша анаҳаӡбо ?
Анцәа имаҵзуҩцәа амаҭәа иадҳәалоу аӡбарақәа анрыдыркыло , зегь аамҭак-аамҭак шрымоу , насгьы аусқәа зегьы рхатәы аамҭа шрымоу еилыркаауеит ( Екклезиаст [ Экклезиаст ] 3 : 1 , 17 ) .
Ҳәарада , ҳара амаҭәа алҳхуеит амш зеиԥшрои , асезони , еиуеиԥшым аҭагылазаашьақәеи инарықәыршәаны .
Аха амш аҽаԥсахуазаргьы , Иегова инормақәа ахаан рҽырыԥсахуам ( Малахиа [ Малахия ] 3 : 6 ) .
Ашоура ахьыҟоу атәылақәа рҿы имариамзар ауеит егьырҭ рахь апатуқәҵареи аҟәыӷареи зныԥшуа амаҭәа алхра .
Убри аҟынтә ҳашьцәеи ҳаҳәшьцәеи зегьы ргәы иахәоит иҭарххацәоу , ма мыцхәы иҭбаау , иаартцәоу амаҭәа анҳшәаҳамҵо ( Иов [ Иов ] 31 : 1 ) .
Иара убас амшын аҟәара , ма абассеин аҿы ҳаԥсы анаҳшьо , ҳҽызлаҳкәабо мыцхәы иаартымзар ауп ( Ажәамаанақәа [ Притчи ] 11 : 2 , 20 ) .
Ауаа реиҳараҩык иаартцәоу аҽыкәабагақәа шыршәырҵогьы , ҳара , Иегова имаҵзуҩцәа , зегь раԥхьаӡа иргыланы бзиа иаҳбо иԥшьоу ҳ-Анцәа дҳараҳклар ҳҭахуп .
Избан амаҭәа аналҳхуа 1 Коринфаа рахь 10 : 32 , 33 иану апринцип ҳақәныҟәалар зҳахәҭоу ?
Ианаало амаҭәа алхраҿы иҳацхраауа ихадоу даҽа принципк ыҟоуп .
Даара ихадоуп ауаа рыламыс азхәыцра , урҭ Иегова ишаҳаҭцәа ракәымзаргьы .
( Шәаԥхьа 1 Коринфаа рахь 10 : 32 , 33 . )
Ҳара еснагь иаҳгәалашәозар ауп егьырҭ иҽеимкәа ирнырыр алшо амаҭәа ашәҵара шҳахәҭам .
Апостол Павел иҩуан : « Ҳара ҳахьтә дарбанзаалакь иҳаԥну-иаҳзааигәоу бзиарак ахьизыҟаҳҵаша , доуҳала излаизҳаша гәцаракны иҳамазароуп » .
Анаҩс иҳәеит : « Христосгьы Иара ихәашаз мацара аҟаҵара акәмызт дзышьҭаз » ( Римаа рахь 15 : 2 , 3 ) .
Ааи , Иисус ихы акәымкәа , зегь раԥхьаӡа иргыланы егьырҭ дышрыцхраашеи Анцәа игәҭакы шынаигӡашеи ауп дзызхәыцуаз .
Убри аҟынтә ҳара иалкаау маҭәақәак ҳшәаҳҵаӡом , урҭ даара иаҳгәаԥхозаргьы , избанзар ауаа ажәабжь бзиа азыӡырҩра ирԥырхагахар алшоит .
Ишԥарылшо аҭаацәа рхәыҷқәа рҭеиҭыԥш ала Анцәа дҳараркларц азы аҽеилаҳәашьа ддырҵалар ?
Иқьырсиану аҭаацәа рхәыҷқәа абиблиатә принципқәа рықәныҟәара ддырҵалар рыхәҭоуп .
Иаҳҳәап , аҭаацәа агәра ганы иҟазар ауп рхәыҷқәагьы даргьы рымаҭәеи рҭеиҭыԥши рыла Анцәа дышдыргәырӷьо ( Ажәамаанақәа [ Притчи ] 22 : 6 ; 27 : 11 ) .
Ахәыҷқәа иԥшьоу Анцәа пату иқәырҵаларц азы , аҭаацәа аҿырԥш бзиа ддырбалар , насгьы бзиабарала иазыҟарҵалар ауп .
Даараӡа ибзиоуп аҭаацәа рхәыҷқәа ианрыҵарҳәо ианаало амаҭәа ахьаархәаша , насгьы ишалырхлаша .
Уи иаанагоит иргәаԥхо мацара акәымкәа , Анцәа Иегова дызлаҳараркуа амаҭәа шаахәалатәу .
Иҳацхраауазеи амаҭәа алхра аганахь ала ииашоу аӡбара адкылара ?
Анцәа Иажәаҿы иара иргәырӷьареи иҟәыӷоу аӡбарақәа рыдкылареи иҳацхраауа алабжьарақәа ануп .

Аха уеизгьы , ауаҩы амаҭәа алихуеит игьама зеиԥшроу еиԥш .
Ауаа зегьы ргьамеи рылшарақәеи еиԥшӡам .
Аха ҳамаҭәа еснагь ицқьазар , апатуқәҵара аныԥшуазар , насгьы аҭагылазаашьеи аҭыԥантәи аҵасқәеи ирықәшәозар ауп .
Избан иахәҭоу амаҭәа алхразы аҽазышәарақәа рыҟаҵара изаԥсоу ?
Аха еснагь имариам апатуқәҵареи аҟәыӷареи зныԥшуа , иахәҭоу амаҭәа алхра .
Адәқьанқәа реиҳарак рҿы аҵыхәтәантәи амода иақәшәо амаҭәа ауп иудыргало .
Убри аҟынтә зны-зынла даара уҽазушәар ауп икьаҿым , иҭшәацәам аиԥкеи , иаартым аҵки акофҭеи , иҭшәацәам ахацәа ркостиумқәеи аиқәақәеи уԥшаарц азы .
Аха агәра ганы ҳаҟазар ҳалшоит ҳагәрахаҵара ҳацеиҩызшо ишгәарҭо , насгьы пату шақәырҵо иԥшӡоу , иаҳнаало амаҭәа аԥшаара ҳҽахьазаҳшәаз .
Уи дара хымԥада ахә ршьоит . Бзиа ҳазбо жәҩантәи Ҳаб дахьҳараҳкуа иаҳзаанаго агәахәара ақьырсианцәа ирнаало амаҭәа аԥшааразы иаҳбо аџьабаа хнаҩоит .
Дзызхәыцлар илшозеи аиашьа , ицламҳәеи иӡамҩеи хызҩо аԥаҵа ауижьру-иоуимыжьру аниӡбо ?
Аха иҟалома аишьцәа рӡамҩақәеи рыцламҳәеи хызҩо аԥаҵа аурыжьыр ?
Моисеи изакәан инақәыршәаны ахацәа зегьы рԥаҵа аурыжьлар рыхәҭан .
Аха ақьырсианцәа Моисеи изакәан аҵаҟа иҟаӡам аҟынтә , уи ақәныҟәара рыхәҭаӡам ( Алевит [ Левит ] 19 : 27 ; 21 : 5 ; Галаҭаа рахь 3 : 24 , 25 ) .
Культурақәак рҿы аԥаҵа аныҟәгара цәгьарас ҳәа акгьы аҵаӡам , убри аҟынтә аиашьа иӡамҩеи ицламҳәеи рҿы иԥшӡаны ирҟәыдны аԥаҵа аныҟәгара иӡбазар , уи ауаа ажәабжь бзиа азыӡырҩра ирԥырхагахом .
Урҭ аҭыԥқәа рҿы аизараҿы аҭакԥхықәра зду аишьцәа шьоукгьы ус ҟарҵоит .
Аха уи аамҭазы егьырҭ аишьцәа уи мап ацәыркуеит ( 1 Коринфаа рахь 8 : 9 , 13 ; 10 : 32 ) .
Даҽа тәылақәаки культурақәаки рҿы аӡамҩақәеи ацламҳәеи хызҩо аԥаҵа ныҟәыргом , убри аҟынтә Иегова ишаҳаҭцәа рзгьы уи иашахом , избанзар усҟан аиашьа иҭеиҭыԥш ала Анцәа дҳареикуеит ҳәа узҳәом , насгьы « ҽыԥныҳәа имамкәа » дҟалом ( Римаа рахь 15 : 1 — 3 ; 1 Тимофеи иахь 3 : 2 , 7 ) .
18 , 19 .
Ишԥаҳацхраауеи Михеи ( Михей ) 6 : 8 иану ажәақәа ҳҽеилаҳәашьала Анцәа ирҳаракра ?
Ҳара Иегова иҭабуп идуӡӡаны ҳәа иаҳҳәоит , аҽеилаҳәашьеи аҭеиҭыԥши рганахь ала аԥҟарақәа рацәаны иахьышьақәимыргылаз азы .
Иара алшара ҳаиҭоит абиблиатә принципқәа ҳрықәныҟәо ииашоу аӡбарақәа рыдкыларазы алхра ахақәиҭра ҳхы иаҳархәаларц .
Убас ҳамаҭәеи ҳҭеиҭыԥши ала Анцәа имаҵзуҩцәа реиԥш ахӡырымгара шҳалоу ааҳарԥшуеит ( Михеи [ Михей ] 6 : 8 ) .
Ахӡырымгара аарԥшуа ҳара еилаҳкаауеит Анцәа Иегова дшыԥшьоу , насгьы инормақәа зегь иреиӷьу анапхгара шҳарҭо .
Ахӡырымгареи ахынраалареи ааҳарԥшларц азы ҳаԥсҭазаараҿы Анцәа инормақәа ҳрықәныҟәалар ауп .
Ахӡырымгара ҳацхраауеит егьырҭ рцәаныррақәеи ргәаанагарақәеи рызхәыцра .
Идеилнаркаауазар акәзеи ауаа ҳамаҭәеи ҳҭеиҭыԥши ?
Иаҳшәу амаҭәа ауаа идеилнаркаауазар ауп Иегова ишаҳаҭцәа шҳакәу .
Ҳагәрахаҵара ҳацеиҩызшо аишьцәеи аиаҳәшьцәеи , иара убас егьырҭ ауааи ирбозар ауп ииашоу ҳ-Анцәа ишахәҭоу еиԥш шаҳаҭра шизаҳуа .
Иара иҳараку анормақәа ҳаиҭеит , ҳаргьы гәахәарыла урҭ ҳрықәныҟәоит . Зхымҩаԥгашьеи зҭеиҭыԥши рыла гәыкала иҟоу ауаа абиблиатә ҵабырг ахь аинтерес рызцәырызго , Иегова дҳаразкуа , насгьы дзыргәырӷьо аишьцәеи аиаҳәшьцәеи арҽхәара иаԥсоуп .
Агәра ганы ҳаҟазар ҳалшоит амаҭәа аналҳхуа иҟәыӷоу аӡбарақәа ҳадаҳкылозар , уамакала идуӡӡоу , иҳараку , хьӡи-ԥшеи рыла иҩычоу Анцәа анаҩсгьы дшыҳараҳкло ( Аԥсалом 103 : 1 , 2 [ 104 : 1 , 2 , АдҾ ] ) .
« Агәрахаҵара — ари . . . иумбо , аха уи шыҟаҵәҟьоу шьақәзырӷәӷәо ауп » ( АУРИАЦӘА РАХЬ 11 : 1 , АДҾ ) .
АШӘАҚӘА : 41 , 69
Ишәыцхраар алшозеи шәыгәрахаҵара арӷәӷәара ?
Избан Абиблиа ахы инаркны аҵыхәанӡа аԥхьара ахықәкы ақәыргылара зыбзиоу ?
Иарбан знеишьоу ишәыцхраауа зегь шшаз атәы , насгьы Анцәа иӡбахә ауаа рзеиҭаҳәара ?
1 , 2 .
Иарбан уадаҩроу иқәыԥшу ақьырсианцәа зықәшәо , насгьы ирыцхраауазеи уи аиааира ?
« БАРА мыцхәы бҟәышуп , Анцәа игәра бгартә еиԥш » — абас леиҳәеит Великобританиа инхо иқәыԥшу аиаҳәшьа класск аҿы аҵара лыцызҵо ҷкәынак .
Абар Германиа инхо аиашьа ииҳәаз : « Сырҵаҩцәа ргәаанагарала ашара иазкны Абиблиа иану баша мифуп .
Дара ашколхәыҷқәа зегьы аеволиуциа агәра ргалар ауп ҳәа рыԥхьаӡоит » .
Франциа инхо аиаҳәшьа қәыԥш илҳәоит : « Сышкол аҿы арҵаҩцәа аҵаҩы Абиблиа иану уажәыгь агәра игоит ҳәа анраҳауа , даара иџьаршьоит » .
Иқәыԥшу Иегова имаҵзуҩцәа аӡәырҩы , иара убас ҿыц иӡбахә еилызкаауа ирҳәоит иаарыкәыршаны иҟоу ауаа мчыла ишрыдырцало Ҳазшаз дшыҟоу агәра агара иаҟәыҵырц , насгьы ари адунеи иаларҵәоу аеволиуциа еиԥш иҟоу агәаанагарақәа рыдыркыларц .
Уаргьы уи уақәшәахьазар , угәрахаҵара арӷәӷәареи уи ахьчареи иуцхраауа ашьаҿақәа ыҟоуп .
Актәи — уи Анцәа иуиҭаз « узыхьчало » ухшыҩтә лшарақәа рхархәара ауп .
Урҭ уцхраауеит ухаҵара зырԥсыҽыр алшо адунеи иаларҵәо агәаанагарақәа рҽырцәыхьчара .
( Шәаԥхьа Ажәамаанақәа [ Притчи ] 2 : 10 — 12 . )
Еилҳаргозеи ари астатиаҿы ?
Ииашаҵәҟьоу агәрахаҵара шьаҭас иамоу Анцәа изку аиаша-ҵабырг ауп ( 1 Тимофеи иахь 2 : 4 ) .
Убри аҟынтә Анцәа Иажәеи апубликациақәеи уанрыԥхьо , баша улаԥш рыхгара азмырхакәа , узыԥхьо аҵакы аилкааразы ухшыҩтә лшарақәа ухы иархәала ( Матфеи 13 : 23 ) .
Уааи еилҳаргап ус ҟауҵалар , Анцәа зегь шишаз , насгьы Абиблиа агәра агара ишаԥсоу ала ашьақәырӷәӷәарақәа уԥшаар шулшо ( Ауриацәа рахь 11 : 1 ) .
Избан аеволиуциа агәра згогьы , Ҳазшаз игәра згогьы , агәрахаҵара зырҭаху , насгьы иҟаҳҵар ҳахәҭоузеи ҳара зегьы ?
Аӡәырҩы ишырҳәо ала , дара аеволиуциа агәра ргоит , избанзар уи анаукатә фактқәа ишьақәдырӷәӷәоит , Ҳазшаз дшыҟаҵәҟьоу акәзар , уи шьаҭас иамоу агәрахаҵара заҵәык ауп .
Аха ихадоу убри ауп , ауаҩы аԥсҭазаара шыҟалаз иазкны иарбан гәаанагароу имазаалакгьы , гәрахаҵарада ԥсыхәа имам .
Избан ?
Избанзар Анцәа , насгьы уи ак шишоз ахаан аӡәгьы имбац ( Иоанн 1 : 18 ) .
Убас еиԥш аӡәымзар-аӡәы , аҵарауаагьы налаҵаны , ирымбац , иаҳҳәап , амаҭ шлахаз , ма акаркаламышә шысланхаз ( Иов 38 : 1 , 4 ) .
Убри аҟынтә ииашоу алкаа ҟаҳҵарц азы , ҳара зегьы хаҭала ҳахшыҩ ҳхы иархәаны афактқәа ҭаҳҵаар ауп .
Апостол Павел иҩуан : « Адунеи анаԥҵаха инаркны , ус улаԥш иҵамшәо Анцәа дызлаҟоу аҟазшьақәа , Уи наунагӡатәи илшара , инцәахәратә цәаҩа Иара иусқәа рҟны , иаԥиҵо рҿы уаҩы ибоит , убри аҟнытә агәрахаҵара змам ауаа рхы зладыриашо ҳәа акгьы рымаӡам » ( Римаа рахь 1 : 20 ) .
Угәрахаҵара атәы егьырҭ ирзеиҭоуҳәарц азы , ухы иархәала убызшәала иҟоу амыругақәа зегьы ( Шәахәаԥш абзац 5 . )
Ишԥаҳацхраауеи Анцәа иорганизациа инарҵауланы ахәыцра ?
Абиблиаҿы иануп « гәрахаҵарала ауп Анцәа адунеи ду шишаз атәы ҳхаҿы ишааҳго » ҳәа ( Ауриацәа рахь 11 : 3 ) .
Уи иаанаго иаразнак иумбо абара ауп . Уи азы абареи аҳареи мацара азхом , иаҭахуп инарҵауланы азхәыцра .
Агәрахаҵара аарԥшны Ҳазшаз даҳбарц азы , Иегова иорганизациа иаҭаху зегь ҳнаҭоит ( Ауриацәа рахь 11 : 27 ) .
Иаҳҳәап , афильм « Чудеса творения прославляют Бога » , аброшиурақәа « Была ли жизнь создана ? » , « У истоков жизни .
Пять вопросов , которые требуют ответа » , насгьы ашәҟәы « Существует ли заботливый Творец ? » .
Иара убас ҳжурналқәа рҿы иаагоуп ахәыцра иҳацхраауа аинформациа .
Иаҳҳәап , ажурнал « Пробудитесь ! »
аҿы иануп аҵарауаа рыҿцәажәарақәа . Уа дара Анцәа дызхарҵаз атәы еиҭарҳәоит .
Арубрика « Случайность или замысел ? »
аҿы аԥстәқәеи аԥсаатәқәеи , иара убас аԥсабараҿы иҟоу егьырҭ ашамҭақәа ирызкны аинформациа аагоуп .
Уи адагьы , уа иануп аҵарауаа лассы-лассы аԥсабараҿы ирбо аҿыԥшра рыҽшазыршәо .
Излахәарҭоузеи иҳамоу амыругақәа , насгьы ишԥауцхраауеи урҭ уара ?
Абар Еиду Аштатқәа рҿы инхо 19 шықәса зхыҵуа аиашьа хыхь зыӡбахә ҳҳәоз ҩ-брошиурак ирызкны ииҩыз : « Сара сзы урҭ даара хәы змам ракәхеит !
Зныкымкәа сеиҭарыԥхьеит » .
Франциа инхо аиаҳәшьа илҩит : « Арубрика „ Случайность или замысел ? “
даара иџьашьахәуп . Уи иаҳнарбоит аҵарауаа ирылшо аԥсабараҿы иҟоу аҿыԥшра мацара шакәу . Дара ахаангьы уи аҩыза ашара рылшом » .
Аладатәи Африка инхо 15 шықәса зхыҵуа аԥҳа дызмоу ҭаацәак ирҳәеит : « Ҳаԥҳа „ Пробудитесь ! “
анлоуа , раԥхьаӡа иргыланы дзыԥхьо аинтервиу ауп » .
Ухы иаурхәома уара еиқәаҳаԥхьаӡаз амыругақәа зегьы ?
Урҭ рыцхыраарала угәрахаҵара аԥша ӷәӷәақәа зыхжәара рылымшо иҵаулоу адацқәа змоу аҵла иеиԥшхоит ( Иеремиа [ Иеремия ] 17 : 5 — 8 ) .
Избан Анцәа изиҭаху ҳхаҭа зегь ԥаҳшәаларц ?
Цәгьарас краҵоума Абиблиа иадҳәаланы азҵаарақәа ҳазцәырҵуазар ?
Ҳәарада , мап !
Иегова иҭахуп ҳхаҭа зегь ԥаҳшәаларц .
Иара иҭахӡам ауаа зегьы ак агәра ахьырго азы ҳаргьы иаҳгаларц .
Убри аҟынтә ухшыҩтә лшарақәа ухы иархәаны аиаша-ҵабырг еилкаала . Уи угәрахаҵаразы иӷәӷәоу шьаҭахоит .
( Шәрыԥхьа 1 Фессалоникаа рахь 5 : 21 ; 1 Тимофеи иахь 2 : 4 . )
Абиблиа иану аиаша-ҵабырг аилкааразы азнеишьақәа ируакуп иалкаау атемақәа рыҭҵаара .
8 , 9 . а ) Иргәаԥхозеи шьоукы аҭҵаара ?
б ) Иарбан хәарҭоу аӡәырҩы ирзаанаго аҭҵаара аан азхәыцра ?
Шьоукы абиблиатә ԥааимбаражәақәа , мамзаргьы Абиблиа аҭоурыхи , археологиеи , аԥсабара ҭызҵаауа анаукақәеи рганахь ала шаҟа ииашоу ҭырҵаауеит .
Аинтерес зҵоу ԥааимбаражәак Аҟазаара ( Бытие ) 3 : 15 аҿы иануп .
Ара раԥхьаӡакәны Абиблиа атема хада — Анцәа имчра ашьақәырӷәӷәареи Аҳра ацхыраарала ихьӡ арҳаракреи — аӡбахә ҳәоуп .
Жәеинраала заҵәык аҟны исахьаркны иҳаилыркаауп Иегова Едемтәи абаҳчаҿы иҟалаз аҿагылара ашьҭахь ауаа зықәшәо агәаҟрақәа шықәиго .
Ишԥаҳалшо Аҟазаара ( Бытие ) 3 : 15 ҭаҳҵаар ?
Иаҳҳәап , иҳалшоит аамҭарбагатә еихшара ҭаҳхыр .
Уа Анцәа ари аԥааимбаражәа иадҳәалоу азҵаарақәа шааиртуаз , насгьы уи шынаӡо шьақәзырӷәӷәо ҳзырбо ихадоу ажәеинраалақәа анаҳҵар ауеит .
Арҭ ажәеинраалақәа зегьы рҵакы анеилукаалак , агәра угоит аԥааимбарцәеи Абиблиа зыҩуаз ауааи иԥшьоу адоуҳа шрыцхраауаз ( 2 Пиотр 1 : 21 ) .
Германиа инхо иашьак Абиблиа ашәҟәқәа зегьы Аҳра атема даараӡа ишадҳәалоу дазхәыцуан .
Иара иҳәеит : « Уи ус ауп , Абиблиа 40 - ҩык ахацәа ишырыҩуазгьы . Дара аамҭак азы инхаӡомызт , насгьы еибадыруамызт » .
Австралиа инхо аиаҳәшьа аброшиура « Не спешите „ колебаться в своих рассуждениях “ » даара илгәаԥхеит . Уа Мшаԥы иаанаго еилырган .
Иҷыдоу ари аныҳәа Аҟазаара ( Бытие ) 3 : 15 иану аԥааимбаражәеи Мессиа иаареи ирыдҳәалоуп .
« Ари астатиа анҭысҵаауаз , сара Иегова иааџьоушьартә аҟәыӷара ду шимоу еилыскааит , — илыҩуеит лара . — Иааџьоушьартә иҟоуп Мшаԥы азгәаҭара Иисус дзықәшәаз иаҿырԥшхартә еиԥш зегь шхәыцыз .
Санаԥхьоз сааҭгыланы аԥааимбаражәатә ҵакы змаз иџьашьахәыз мшаԥазтәи ари ауаххьа сазхәыцуан » .
Избан ари аиаҳәшьа абарҭ рҩызцәа ацәаныррақәа злызцәырҵыз ?
Лара дзыԥхьоз инарҵауланы дазхәыцуан , насгьы аҵакы аилкаара лҽазылшәон .
Уи лыгәрахаҵара арӷәӷәареи Иегова изааигәахареи илыцхрааит ( Матфеи 13 : 23 ) .
Ишԥарӷәӷәо Абиблиа зыҩуаз рыламысцқьара уи ахь иҳамоу агәрагара ?
Иара убас ҳагәрахаҵара арӷәӷәоит Абиблиа зыҩуаз иаадырԥшуаз агәымшәареи рыламысцқьареи азхәыцра .
Ажәытәан авторцәа аӡәырҩы рнапхгаҩцәа иҟарҵоз русқәа еихаргыла-еиҵаргыла еиҭарҳәон , насгьы рыжәлар мыцхәы иҳараркуан .
Аха Иегова иԥааимбарцәа еснагь аиаша рҳәон .
Дара рџьынџьуааи аҳцәеи рыгхақәа ртәы иаартны иалацәажәон ( 2 Ашықәсынҵа [ 2 Летопись ] 16 : 9 , 10 ; 24 : 18 — 22 ) .
Уи адагьы , дара рхатә гхақәеи егьырҭ Анцәа имаҵзуҩцәа ииашам русқәеи рҵәахӡомызт ( 2 Самуил [ 2 Самуила ] 12 : 1 — 14 ; Марк 14 : 50 ) .
Великобританиа инхо иқәыԥшу аиашьа иҳәоит : « Абри аҩыза аламысцқьара шамахамзар иуԥылаӡом .
Уи еиҳагьы агәра ҳнаргоит Абиблиа Иегова идоуҳала ишҩу » .
Ишԥарылшо иқәыԥшу ақьырсианцәа абиблиатә принципқәа ахәарҭа шаарго еилыркаар ?
Аӡәырҩы Абиблиа Анцәа идоуҳала ишҩу агәра ргеит абиблиатә принципқәа рықәныҟәара ианалага .
( Шәаԥхьа Аԥсалом 18 : 8 — 11 [ 19 : 7 — 11 , АдҾ ] . )
Иапониа инхо иқәыԥшу аиаҳәшьа илҳәеит : « Ҳҭаацәараҿы зегьы Абиблиа иану ақәныҟәара ҳаналага , даараӡа ҳнасыԥны ҳҟалеит !
Ҳара зегьы аҭынчреи , акзаареи , абзиабареи раарԥшра ҳалагеит » .
Абиблиатә принципқәа аӡәырҩы ауаа тҟәаны измоу адинхаҵарақәа рҵасқәеи амцхаҵарақәеи рҟынтә ҳрыхьчоит ( Аԥсалом 113 : 11 — 16 [ 115 : 3 — 8 , АдҾ ] ) .
Ишԥаныруеи ауаа рыԥсҭазаара Анцәа дшыҟоу мап ацәызкуа агәаанагарақәа ?
Аеволиуциа еиԥш иҟоу аҵарақәа аԥсабара нцәахәны иҟарҵоит , Иегова имоу амч амоушәа аадырԥшуеит .
Анцәа дшыҟоу хазымҵо ирҳәоит ԥхьаҟатәи ҳԥеиԥш ҳнапаҿы иҟоуп ҳәа .
Аха ииашаҵәҟьаны дара ари адунеи еиӷьны аҟаҵара алшара рымам , насгьы ауаа агәыӷра рызрыҭом ( Аԥсалом 145 : 3 , 4 [ 146 : 3 , 4 , АдҾ ] ) .
12 , 13 .
Ишԥеиӷьу класск аҿы аҵара ҳацызҵо , арҵаҩцәа , иара убас егьырҭ ауаа зегь шшаз атәы , насгьы Абиблиа иазку азҵаарақәа деилыркаара ?
Ишԥеиӷьу зегь шшаз атәы , насгьы Абиблиа аӡбахә егьырҭ рзеиҭаҳәара ?
Зегь раԥхьа иргыланы , уара урҭ зыгәра рго удыруашәа угәы иаанамган .
Зны-зынла аеволиуциа агәра зго ауаа Анцәа дшыҟоугьы агәра ргоит .
Дара ргәаанагарала , Анцәа аеволиуциа ихы иаирхәеит еиуеиԥшым ашамҭақәа ишарц азы .
Егьырҭ абас ихәыцуеит : аеволиуциа афактқәа шьаҭас иамамызҭгьы , уи ашкол аҿы иддырҵаӡомызт .
Иҟоуп адинхаҵарақәа ргәы ахьахшәаз иахҟьаны Анцәа ихаҵара иаҟәыҵыз ауаа .
Убри аҟынтә аԥсҭазаара шшаз аӡбахә аӡәы изеиҭоуҳәозар , раԥхьа игәаанагара еилкаа .
Еилкаа уи зыгәра иго .
Аҟәышра аарԥшны ауаҩы уизыӡырҩыр , иҟалап иаргьы дузыӡырҩыр ( Тит иахь 3 : 2 ) .
Ауаҩы иуҳәо агәра имгозар , хаала игәаанагара шьақәирӷәӷәарц уиҳәар ауеит , иаҳҳәап , аԥсҭазаара ахала ишыҟалаз уеилиркаарц .
Аԥсҭазаара раԥхьатәи аформа мыӡырц азы , иара иеиԥшу аформа ахала иарҿиалар ахәҭан .
Ахимиа апрофессор Девид Димер иажәақәа рыла , уи азы иаҭахын : 1 ) ацәа иеиԥшу ахьчара зылшо акы , 2 ) аенергиа аиуреи ахархәареи алшара , 3 ) агенетикатә информациа ( ДНК ) , насгьы 4 ) уи аинформациа ахҩылааразы алшара .
Иара иациҵоит : « Даараӡа имариоу аԥсҭазааратә формагьы шаҟа имариамкәа еиҿартәу џьоушьартә иҟоуп » .
Иҟоуҵар улшозеи аеволиуциеи ашареи ирызку атемақәа рылацәажәара узымариамзар ?
Уара аеволиуциеи ашареи ирызку атемақәа рылацәажәара уцәыцәгьазар , Павел иааигаз аҿырԥштәы ухы иаурхәар ауеит : « Иарбан ҩнызаалакь ахатә ргылаҩ дамоуп , аха Анцәа зегьы рыргылаҩ-рышьақәыргылаҩ иакәны дыҟоуп » ( Ауриацәа рахь 3 : 4 ) .
Ииашаҵәҟьаны , иарбан ҩнызаалак аргылаҩ дамоуп .
Ҳәарада , аԥсҭазаара аиҿартәышьа аҩны аиҿартәышьа аасҭа еиҳа иуадаҩуп , ус анакәха аԥсҭазаара зшаз дыҟазароуп .
Иара убас ухы иаурхәар улшоит иаанало ашәҟәы , мамзаргьы аброшиура .
Иаҳәшьак хыхь зыӡбахә ҳәаз аброшиурақәа рԥыск идылгалеит . Иара иҳәеит Анцәа дшыҟоу шхаимҵо , аеволиуциа агәра шиго .
Мчыбжьык аҟара анҵы ашьҭахь иара иҳәеит : « Уажәшьҭа сара Анцәа дхасҵоит » .
Уи Абиблиа аҵара далагеит , иахьа иара ҳашьа иоуп .
15 , 16 .
Ишԥаулшо Абиблиа иазкны ауаа рацәажәара , насгьы иарбан хықәку ухаҿы иумазар акәу ?
Убас еиԥш ҟауҵар ауеит Абиблиа агәра зымго ауаҩы уаниацәажәо .
Еилкаа иара зыгәра иго , насгьы еиҳа зинтерес имоу атемақәа ( Ажәамаанақәа [ Притчи ] 18 : 13 ) .
Анаука агәра игозар , Абиблиа анаука аганахь ала ишиашоу узырбо аҿырԥштәқәа аага .
Егьырҭ ирҭаххар алшоит Абиблиа аҭоурых аганахь ала ишиашоу , иара убас уа иану аԥааимбаражәақәа шынаӡаз атәы аилкаара .
Мамзаргьы абиблиатә принципқәа , иаҳҳәап , Иисус ашьхаҿы ииҳәаз ажәахә уалацәажәар улшоит .
Иухоумыршҭын , уара хықәкыс иумоу аимак-аиҿак аиааира акәӡам , аха ауаҩы игәаҵанӡа анагара ауп .
Убри аҟынтә узацәажәо зҿлымҳарыла урзыӡырҩла .
Ианаало азҵаарақәа рыҭала , хаала , апатуқәҵара аарԥшны урацәажәала , еиҳарак урҭ уара уаасҭа еиҳабызар .
Усҟан даргьы еиҳа гәахәарыла иузыӡырҩлоит .
Иара убас дара ирбоит уара инарҵауланы ушхәыцуа , макьана ушқәыԥшугьы .
Уи адагьы , иухоумыршҭын : баша ак умаркырц , ма угәрахаҵара иахыччарц зҭаху аҭак рыҭара уалс иудӡам ( Ажәамаанақәа [ Притчи ] 26 : 4 ) .
17 , 18 . а ) Ишԥаулшо зыгәра уго шиашоу аилкаара аҽазышәара ?
б ) Еилҳаргозеи анаҩстәи астатиаҿы ?
Агәрахаҵара ӷәӷәа шьаҭас иамоу Абиблиа иану ихадоу адыррақәа мацара ракәӡам .
Убри аҟынтә Анцәа Иажәа иҵәаху ахазына шырыԥшаауа еиԥш инарҵауланы иҭҵаалатәуп ( Ажәамаанақәа [ Притчи ] 2 : 3 — 6 ) .
Уҽазышәала аҭҵааразы убызшәала иҟоу амыругақәа зегьы рхархәара , иаҳҳәап , DVD аҿы аелектронтә библиотека , « Онлайн-библиотека Сторожевой башни » , « Индекс публикаций Сторожевой Башни » , мамзаргьы « Путеводитель по публикациям Свидетелей Иеговы » .
Иара убас Абиблиа ахы инаркны аҵыхәанӡа аԥхьара хықәкыс иқәургылар бзиоуп .
Уҽазышәа шықәсык ала Абиблиа аԥхьара .
Анцәа Иажәа аԥхьара еиԥш ҳагәрахаҵара зырӷәӷәо маҷуп .
Раионтә хылаԥшҩык иқәыԥшра аамҭа игәаларшәо иҳәоит : « Абиблиа Анцәа Иажәа шакәу агәра агара исыцхрааз ируакуп ахы инаркны аҵыхәанӡа сахьаԥхьаз .
Схәыҷы аахыс издыруаз абиблиатә хҭысқәа рҵакы аилкаара сылшеит .
Уи даара ихадан доуҳала сеизҳараҿы » .
Аҭаацәа , шәхәыҷқәа доуҳала реизҳара еиҳарак шәара шәоуп изхьыԥшу .
Ишԥашәылшо рыгәрахаҵара арӷәӷәара ?
Уи анаҩстәи астатиаҿы еилыргахоит .
« Арԥарцәеи , аҭыԥҳацәеи . . .
Иегова ихьӡ ҳарарклааит » ( АԤСАЛОМ 148 : 12 , 13 , АДҾ ) .
АШӘАҚӘА : 88 , 115
Избан ухәыҷы ибзианы дудыруазар зхадоу ?
Ишԥашәылшо шхәыҷқәа аназыҟашәҵо ҟазарыла алабҿабатә ҿырԥштәқәа шәхы иашәырхәалар ?
Избан изҳахәҭоу ачҳара ааҳарԥшлар , ҳагәрахаҵара ҳарӷәӷәалар , насгьы Иегова ацхырааразы ҳиҳәалар ?
1 , 2 . а ) Иарбан имариам дҵоу аҭаацәа ирымоу , насгьы ишԥалшо уи анагӡара ?
б ) Еилҳаргозеи ари астатиаҿы ?
« ҲАРА Иегова игәра ҳгоит , аха уи иаанагаӡом ҳхәыҷқәагьы игәра ргалоит ҳәа , — рҳәеит Франциа инхо хаҵеи-ԥҳәыси . — Агәрахаҵара шьҭрала ииасуам .
Ахәыҷқәа уи хәыҷы-хәыҷла ауп ишеиздырҳауа » .
Австралиатәи иашьак иҩит : « Ахәыҷы игәаҿы агәрахаҵара аизырҳара зегь раасҭа иуадаҩу дҵоуп .
Уи азы иулшо зегь ҟауҵалароуп .
Зны-зынла ахәыҷы азҵаара анықәиргылалак , иуҭаз аҭак еиликаазшәа убоит .
Аха ԥыҭрак ашьҭахь иара уи азҵаара еиҭа изцәырҵуеит .
Иахьа иуҭаз аҭак изхеит , аха уаҵәы еиҳа инарҭбаау аҭак иҭаххоит .
Зҵаарақәак зныкымкәа урылацәажәар акәхоит » .
Шәгәы иаанагахьоума шәхәыҷқәа разыҟаҵареи рыгәрахаҵара арӷәӷәареи шәара шәзы иуадаҩу дҵоуп ҳәа ?
Ааи , ари адҵа шәхала ишәзынагӡом ( Иеремиа [ Иеремия ] 10 : 23 ) .
Аха Анцәа алабжьара ҳаиҭарц ҳиҳәозар , ақәҿиара ҳауеит .
Шәааи еилҳаргап ахәыҷы агәрахаҵара ӷәӷәа аизырҳара ҳицхраар шҳалшо .
Уи азы иаҭахуп : 1 ) ибзианы идырра , 2 ) бзиабарала иазыҟаҵара , 3 ) алабҿабатә ҿырԥштәқәа ҟазарыла рхархәара , 4 ) ачҳара аарԥшреи Анцәа ацхырааразы иҳәареи .
Ишԥарылшо аҭаацәа Иисус иҿыԥшны рхәыҷқәа азыҟарҵалар ?
Иисус лассы-лассы иҵаҩцәа зыгәра рго атәы дразҵаауан ( Матфеи 16 : 13 — 15 ) .
Шәаргьы шәиҿыԥшла : шәхәыҷы ицәаныррақәа шәзеиҭеиҳәаларц игәазҭашәҵала .
Уи азы зегь раасҭа еиӷьуп иманшәалоу аҭагылазаашьа аԥҵара .
Ахәыҷы акы алак-ҩакра изцәырнагозар , уи шәалацәажәар шәылшоит .
Абар Австралиа инхо 15 шықәса зхыҵуа аиашьа ииҩыз : « Саб лассы-лассы зыгәра зго далацәажәоит , насгьы еиуеиԥшым атемақәа рызхәыцра дсыцхраауеит .
Иаҳҳәап , иара дсазҵаауеит : „ Иаҳәозеи уи иазкны Абиблиа ?
Агәра угома уи уара ?
Избан агәра зуго ? “
Иара иҭахуп мамеи иареи ирҳәо еиҭаҳәо акәымкәа , схатә ажәақәа рыла аҭак ҟасҵаларц .
Исызҳацыԥхьаӡа иҟасҵоз аҭакқәа еиҳа инарҭбааны иҟазар акәын » .
Избан ахәыҷы изҵаарақәа ишабалак изрызнеитәым ?
Иаажәга аҿырԥштәы .
Ахәыҷы библиатә ҵарак уиаҟара агәра имгозар , ачҳара аашәырԥшла .
Изҵаарақәа рҭак аԥшаареи азхәыцреи шәицхраа .
« Шәхәыҷқәа рызҵаарақәа ишабалак шәырзымнеилан , — иҳәоит абык . — Урҭ хадамшәа шәнапы ҟьаны шәрывымслан .
Темақәак рылацәажәара шәахьырцәыԥхашьо иахҟьаны зҿлымҳарада иааншәмыжьлан » .
Шәахәаԥш уи даҽа ганкахьала : ахәыҷы гәык-ԥсык ала азҵаара аныҟаиҵо , уи иаанарԥшуеит иара зегь шизеиԥшым , насгьы еиликаарц шиҭаху .
Иисус 12 шықәса анихыҵуаз , имариамыз азҵаарақәа ықәиргылон .
( Шәаԥхьа Лука 2 : 46 . ) 15 шықәса зхыҵуа Даниа инхо аҷкәын иҳәоит : « Сҭаацәа ҳдинхаҵара шиашоу агәра шысымго анрасҳәа , уи агәҭынчымра шрызцәырнагазгьы , ҭынч ирыдыркылеит .
Дара Абиблиа рхы иархәаны сызҵаарақәа зегьы рҭак ҟарҵеит » .
Иҟарҵалар рыхәҭоузеи аҭаацәа , ахәыҷқәа агәрахаҵара рымоушәа иҟазаргьы ?
Шәхәыҷы ибзианы дыжәдыруазар ауп — ихәыцрақәа , ицәаныррақәа , игәҭынчымрақәа .
Иара аизарахь , насгьы амаҵзурахьы дшәыцны дцозар , агәрахаҵара имоуп ҳәа шәгәы иаанамган .
Есыҽнытәи аусқәа шәанырҿу , абиблиатә ҵарақәа шәрылацәажәала .
Шәхәыҷқәа ишраҳауагьы дара рзы Анцәа шәиҳәала .
Изықәшәо аԥышәарақәа зегь реилкаара шәҽазышәшәала , насгьы урҭ риааира шәрыцхраала .
Абиблиатә ҵабырг аҭаацәа ргәаҿы иҟазар , ишԥарыцхраауеи уи рхәыҷқәа разыҟаҵараҿы ?
Иисус ииҳәоз ауаа ргәаҵанӡа инеигон , избанзар иара Иеговеи , уи Иажәеи , ауааи бзиа ибон ( Лука 24 : 32 ; Иоанн 7 : 46 ) .
Абри аҩыза абзиабара аарԥшуа , аҭаацәа ирҳәо рхәыҷқәа ргәаҵанӡа инаргар рылшоит .
( Шәрыԥхьа Ҩынтәзакәан [ Второзаконие ] 6 : 5 — 8 ; Лука 6 : 45 . )
Убри аҟынтә шәара , аҭаацәа , Абиблиеи уи шьаҭас измоу аҵаразы ацхыраагӡақәеи инарҵауалны иҭышәҵаалар ауп .
Анцәа ишамҭақәа ирызкны еиҳаны еилышәкаала , насгьы урҭ рыӡбахә апубликациақәа рҿы шәаԥхьала ( Матфеи 6 : 26 , 28 ) .
Убас шәдыррақәа еизшәырҳауеит , Иегова иахь шәыџьшьара еиҳахоит , насгьы шәхәыҷқәа еиҳа еиӷьны разыҟаҵара шәылшоит ( Лука 6 : 40 ) .
7 , 8 .
Иҟарҵалозеи аҭаацәа , абиблиатә ҵабырг ргәаҵанӡа ианнеиуа ?
Иаажәга аҿырԥштәқәа .
Абиблиатә ҵабырг шәгәаҵанӡа инеиуазар , уи хымԥада шәҭаацәараҿы аиҭаҳәара шәҭаххоит .
Уи аҭаацәаратә мҵахырхәара анымҩаԥыжәго , насгьы аизарақәа шәҽанырзыҟашәҵо мацара акәымкәа , абжьааԥынгьы шәҽазышәшәала .
Ахәыҷқәа адоуҳатә зҵаарақәа рылацәажәара мчыла ирыдцалатәӡам , урҭ атемақәа рхала ицәырҵлар ауп .
Еиду Аштатқәа рҿы инхо хаҵеи-ԥҳәыси рхәыҷқәеи дареи Иегова иусқәа ирылацәажәоит , аԥсабара ԥшӡа ианахәаԥшуа , афатә хаа анырфо .
Дара ирҳәоит : « Ҳара ахәыҷқәа иргәалаҳаршәоит Иегова иҳаиҭо зегьы ибзиабара дуи иеиҷаҳареи шырныԥшуа » .
Абар Аладатәи Африка инхо аҭаацәа иҟарҵо .
Ҩыџьа рыԥҳацәеи дареи абаҳчаҿы аус аныруа , еиуеиԥшым ашамҭақәа ирызхьадырԥшуеит , иаҳҳәап , ажәла ахы шыҵнахуа , насгьы аҵиаақәа ишрызҳауа : « Ҳара ҳаԥҳацәа ҳрыцхраауеит аԥсҭазаареи уи шеиҿкаауи ианазхәыцуа , апатуқәҵара ду еиздырҳаларц » , — еиҭарҳәоит дара .
Австралиа инхо иашьак зны 10 шықәса зхыҵуаз иԥа амузеи ахь дигеит . Иара иҭахын ихәыҷы Анцәа иахь имоу агәрахаҵара ирӷәӷәарц , насгьы уи зегь шишаз ала ашьақәырӷәӷәарақәа ибарц .
Уи аиашьа еиҭеиҳәоит : « Ҳара иаҳбеит ажәытәан амшын иҭаз ашамҭақәа — аммонитқәеи атрилобитқәеи .
Ҳара иџьаҳшьаз иԥсхьаз арҭ ашамҭақәа иахьа зыԥсы ҭоу реиԥш иахьыԥшӡаз , реиҿартәышьа ахьымариамыз , насгьы иахьынаӡаз ауп .
Еиҳа имариоу аԥсҭазааратә формақәа еиҳа ицәгьоу рахь ииасызар , избан арҭ ажәытә шамҭақәа реиҿартәышьа абас изымариам ?
Ари даара сархәыцит , убри аҟынтә сԥа изеиҭасҳәар сҭаххеит » .
Избан алабҿабатә ҿырԥштәқәа алҵшәа зрымоу , насгьы ишԥаанарԥшуеи уи ус шакәу ҭаацәарак рҿырԥштәы ?
Иисус Христос лассы-лассы алабҿабатә ҿырԥштәқәа ихы иаирхәон . Урҭ ауаа ргәаҵанӡа инеиуан , азхәыцреи ииҳәаз агәынкылареи ирыцхраауан ( Матфеи 13 : 34 , 35 ) .
Ахәыҷқәа ак рхаҿаагара даара ирзымариоуп .
Убри аҟынтә иахьынӡашәылшо ирацәаны алабҿабатә ҿырԥштәқәа шәхы иашәырхәала .
Убас ҟалҵоит Иапониа инхо аиаҳәшьа .
Лыҷкәынцәа 8 шықәсеи 10 шықәсеи анырхыҵуаз , атмосфера аӡбахә , насгьы Иегова уи анишоз иааирԥшыз аиҷаҳара атәы рзеиҭалҳәарц лыӡбеит .
Лара аҷкәынцәа ахши , ашьақари , акаҳуеи рылҭан , рҩыџьагьы хаз-хазы акаҳуа лыздыршырц дрыҳәеит .
Лара еиҭалҳәоит : « Дара ари адҵа даара ҭакԥхықәрала иазнеит .
Избан абас шәгәы ақәкны изыҟашәҵоз ҳәа санразҵаа , дара ирҳәеит сара бзиа ишызбо еиԥш идыршырц шырҭахыз .
Усҟан идеилсыркааит Анцәагьы убас еиԥш аиҷаҳара шааирԥшыз , атмосфераҿы еиуеиԥшым агазқәа анеилеиҵа — ҳара уи ахәарҭа ҳзаанагаларц азы » .
Ари алабҿабатә ҿырԥштәы рықәра зынӡа ианаалон .
Дара уи аурок алыркааит , ахаангьы ирхашҭуамызт .
Имариоу аҿырԥштәқәа шәхы иархәаны , ахәыҷы Анцәа иахь имоу игәрахаҵара арӷәӷәареи иара зегь шишаз еиҳа агәра агареи шәицхраар ауеит ( Шәахәаԥш абзац 10 . )
10 , 11 . а ) Иарбан ҿырԥштәу шәхы иашәырхәар шәылшо , ахәыҷы игәрахаҵара шәырӷәӷәарц азы ?
( Шәахәаԥш астатиа алагамҭаҿы иаагоу асахьа . ) б ) Иарбан ҿырԥштәқәоу , шәгәаанагарала , алҵшәа аазго ?
Ахәыҷы игәрахаҵара арӷәӷәаразы шәара иара убас арецепт шәхы иашәырхәар ауеит .
Ишԥа ?
Ишәӡы аторт , насгьы уи азы арецепт заҭаху иеилшәыркаа .
Анаҩс ашәыр ишәырба , иаҳҳәап , аҵәа , нас шәиазҵаа : « Иудыруазма уара аҵәагьы „ арецепт “ ала ишыҟаҵаз ? »
Уи ашьҭахь аҵәа еиҟәшаны агәаӷь ишәырба .
Изеиҭашәҳәа аҵәа арецепт агәаӷь аҿы « ишану » , аха аторт арецепт аасҭа иуадаҩу абызшәала .
Ахәыҷы шәиазҵаар ауеит : « Аторт арецепт зхәыцыз дыҟазар , изхәыцда ус анакәха еиҳа иуадаҩу аҵәа арецепт ? »
Идухахьоу ахәыҷқәа идеилшәыркаар шәылшоит аҵәа арецепт , иара зҿало аҵәаҵлагьы налаҵаны , ДНК иану аинформациа ишахәҭаку .
Иара убас шәара ишәылшоит еилшәыргар аброшиура « У истоков жизни .
Пять вопросов , которые требуют ответа » адаҟьақәа 10 — 20 рҿы иану алабҿабатә ҿырԥштәқәеи асахьақәеи .
Аҭаацәа аӡәырҩы иргәаԥхоит аларҵәаразы аброшиураҿы иҟоу арубрика « Случайность или замысел ? »
иану астатиақәа реилыргара .
Аҭаацәа рыхшара зынӡа ихәыҷӡазар , уа иану аинформациа ирмарианы ирзеиҭарҳәар рылшоит .
Даниа инхо хаҵеи-ԥҳәыси аҳаирпланқәа аҵарақәа ирҿдырԥшит .
Урҭ рхәыҷқәа абас ирзеиҭарҳәон : « Аҳаирпланқәа аҵарақәа иреиԥшуп .
Аха ирҵома аҳаирпланқәа акәтаӷьқәа , насгьы ихырхуама урҭ ихтәаланы аҳаирплан хәыҷқәа ?
Ирҭахума аҵарақәа аҳаирпланқәа реиԥш иахьынтәишьҭыԥраауа аҭыԥқәа ?
Иаҿурԥшыртә иҟоума аҳаирплан абжьы аҵарақәа рашәаҳәабжь ?
Ус анакәха , еиҳа иҟәышда : аҳаирплан зхәыцыз иакәу , аҵарақәа зшаз иакәу ? »
Абарҭ рҩызцәа азҵаарақәа рыла ахәыҷқәа шәрыцхраар ауеит « рыхшыҩтә лшарақәа » реизырҳареи рыгәрахаҵара арӷәӷәареи ( Ажәамаанақәа [ Притчи ] 2 : 10 — 12 ) .
Ишԥарыцхраауеи ахәыҷқәа алабҿабатә ҿырԥштәқәа Абиблиа еиҳа агәра агара ?
Алҵшәа аазго алабҿабатә ҿырԥштәқәа ахәыҷы Абиблиа еиҳа агәра агара ицхраауеит .
Еилҳаргап Иов 26 : 7 ( шәаԥхьа ) .
Ишԥашәылшо ари ажәеинраала Анцәа идоуҳа ацхыраарала ишҩу иеилшәыркаар ?
Ҳәарада , баша афактқәа ааугаргьы ауеит .
Аха еиӷьуп ахәыҷы ихаҿаагара алшара ихы архәара шәицхраар .
Ахәыҷы иеилшәыркаа Иов ихаан ателескопқәеи акосмос ахь иԥыруаз аӷбақәеи шыҟамыз .
Ишәирбааит Адгьыл еиԥш иҟоу идуӡӡоу акы акгьы ишакым агәра агара шаҟа имариам .
Ампыл ма ахаҳә иҭаны шәиҳәа ихьанҭоу амаҭәарқәа аҳауаҿы акгьы иакымкәа аанхара шрылымшо шәирбарц .
Убас ахәыҷы агәра игоит Иегова Абиблиа афактқәа шаниҵахьаз , ауаа урҭ шьақәдырӷәӷәаанӡа акыр шықәса раԥхьа ( Неемиа [ Неемия ] 9 : 6 ) .
13 , 14 .
Ишԥарылшо аҭаацәа рхәыҷқәа абиблиатә принципқәа даараӡа ишхәарҭоу деилдыркаар ?
Аҭаацәа рхәыҷқәа абиблиатә принципқәа даараӡа ишхәарҭоу деилдыркаалар ауп .
( Шәаԥхьа Аԥсалом 1 : 1 — 3 [ 1 : 1 — 3 , АдҾ . )
Уи азы азнеишьақәа рацәаны иҟоуп .
Иаҳҳәап , шәхәыҷы хара дгьылбжьахак ахь нхара диасыр акәушәа ихаҿы иааигар ауеит . Иара ицынхало ауаа алихроуп .
Шәиазҵаа : « Иарбан ҟазшьақәоу урҭ ауаа ирылазар акәу , шәара ҭынч , шәеиҩызцәа бзианы шәынхаларц азы ? »
Иара убас шәрыхцәажәар шәылшоит Галаҭаа рахь 5 : 19 — 23 иану иҟәыӷоу ажәақәа .
Уи ицхраауеит ихадоу аурокқәа ҩба ралкаара .
Актәи , Анцәа инормақәа аҭынчреи акзаареи раарԥшра иуцхраауеит .
Аҩбатәи , Иегова иахьа аҵара ҳарҵо адунеи ҿыц аҿы иҟало аԥсҭазаара ҳазыҟаиҵоит ( Исаиа [ Исаия ] 54 : 13 ; Иоанн 17 : 3 ) .
Ахәыҷы арҭ аурокқәа ибзианы еиликаарц азы , ҳпубликациақәа рҿы иану абиографиақәа еилшәыргар ауеит .
Урҭ шәыԥшаар шәылшоит аларҵәаразы аброшиура иану арубрика « Абиблиа аԥсҭазаара аԥсахуеит » аҿы .
Мамзаргьы шәеизараҿы иҟазар ауеит Иегова ддыргәырӷьаларц азы зыԥсҭазаара шьаҭанкыла аԥсахра зықәшәаз ауаа .
Шәыҩныҟа ааԥхьара рыҭаны , шәрыҳәа рыԥсҭазаара атәы шәзеиҭарҳәарц .
Ус еиԥш иҟоу аҭоурыхқәа абиблиатә принципқәа аус шыруа удырбоит ( Ауриацәа рахь 4 : 12 ) .
Ишәхашәмыршҭлар акәзеи ахәыҷқәа аназыҟашәҵо ?
Ишәхашәмыршҭын : ахәыҷқәа аназыҟашәҵо еиуеиԥшым азнеишьақәа шәхы иашәырхәалар ауп .
Шәхаҿаагара алшара шәхы иархәаны идшәырҵо аинтерес рызцәырнагартә , насгьы рыгәрахаҵара арӷәӷәалартә иҟашәҵала .
Ахәыҷқәа ахәыцра ргәазҭашәҵала , насгьы рықәра шәазхәыцла .
Абар абык ииҳәо : « Ирдыруа деилыркааразы еснагь иҿыцу ак шәхәыцла , азнеишьақәа шәыԥсахла » .
Избан ахәыҷқәа аназыҟашәҵо ачҳара аарԥшра зхадоу ?
Иаажәга аҿырԥштәы .
Агәрахаҵара арӷәӷәаразы Анцәа идоуҳа аҭахуп ( Галаҭаа рахь 5 : 22 , 23 ) .
Ашәыр ирласны ишеизымҳауа еиԥш , агәрахаҵара аизҳаразгьы аамҭа аҭахуп .
Убри аҟынтә ахәыҷқәа разыҟаҵаразы ачҳара аашәырԥшлар , насгьы шәгәы кашәмыжьлар ауп .
Ҩыџьа ахәыҷқәа змоу Иапониа инхо аиашьа иҳәоит : « Ҳара ҳхәыҷқәа аамҭа рацәаны ирзаҳкуан .
Урҭ зынӡа ианыхәыҷқәаз , сара есыҽны , аизарақәа анҳамаз ада , 15 минуҭ ирылагӡаны Абиблиа дсырҵон . 15 минуҭ алхра даргьы ҳаргьы иҳалшон » .
Абар раионтә хылаԥшҩык ииҩуа : « Санхбыџыз азҵаарақәа рацәаны исыман , насгьы алак-ҩакрақәа сызцәырҵуан , аха уи аӡәгьы иасҳәомызт .
Ԥыҭрак ашьҭахь урҭ рҭак аизарақәа рҿы , насгьы аҭаацәаратә мҵахырхәареи схатә ҭҵаареи раан исыԥшааит .
Убри азоуп аҭаацәа анаҩсгьы рхәыҷқәа азыҟарҵалар зхадоу » .
Шәхәыҷқәа ишахәҭоу еиԥш иазыҟашәҵаларц азы , шәхаҭа Анцәа Иажәа бзиа ижәбалар ауп ( Шәахәаԥш абзац 17 . )
Избан аҭаацәа иаадырԥшуа аҿырԥшы зхадоу , насгьы иарбан ҿырԥшу ҭаацәарак рхәыҷқәа иддырбо ?
Ҳәарада , даара ихадоуп ахәыҷқәа шәхаҭа Анцәа иахь агәрахаҵара шаашәырԥшуа рбаларц , избанзар усҟан даргьы шәара ишәҿыԥшлоит .
Убри аҟынтә анаҩсгьы шәыгәрахаҵара шәырӷәӷәала .
Ирбалааит шәхәыҷқәа Иегова дшыҟаҵәҟьоу агәра шыжәго .
Бермудатәи адгьылбжьахақәа рҿы инхо ҭаацәарак ауадаҩрақәа ианрықәшәо , аҭаацәа рхәыҷқәеи дареи Иегова еициҳәоит аҟәыӷара роурц , насгьы ахәыҷқәа ргәазҭарҵоит рхаҭа Анцәа иҳәаларц .
Хаҵеи-ԥҳәыси ирҳәоит : « Иара убас ҳаԥҳа аиҳабы илаҳҳәоит : „ Еснагь Иегова биқәгәыӷла , Аҳра аусқәа нагӡала , насгьы уиаҟара бгәы кабмыжьлан “ .
Алҵшәа анылбо , Иегова дышҳацхраауа агәра лгоит .
Иџьоушьартә иҟоуп уи Анцәеи Абиблиеи рахь илымоу агәрахаҵара ишаныруа ! »
Еилыркаалар акәзеи аҭаацәа ?
Убри адагьы , ахәыҷқәа рхаҭа рыгәрахаҵара дырӷәӷәалар ауп .
Аҭаацәа еиҭарҳауеит , аӡы аҵарҭәоит , аха еиззырҳауа Анцәа иоуп ( 1 Коринфаа рахь 3 : 6 ) .
Убри аҟынтә Иегова иԥшьоу адоуҳа шәиҭарц шәиҳәала , шәхәыҷқәа анаҩсгьы шәгәақәкны иазыҟашәҵала , усҟан Иегова азылԥхарақәа рацәаны ишәиҭоит ( Ефесаа рахь 6 : 4 ) .
3 Абиографиа .
Зеиԥшыҟам аҿырԥшы сызҭоз сырҿыԥшуеит
8 Атәымтәылауаа рахь ақьиара аарԥшра шәхашәмыршҭлан
13 Атәым бызшәала иҟоу аизараҿы амаҵ аныжәуа , доуҳала шәыӷәӷәаны шәаанхала
Аҵыхәтәантәи ашықәсқәа рыҩныҵҟа ҳаизарақәа рҿы еиуеиԥшым амилаҭқәа еиҳа-еиҳа ирацәахоит .
Актәи астатиаҿы еилыргоуп даҽа тәылак аҟынтәи иааз ауаа рахь аизараҿы гәык-ԥсык ала абзиабара шаарԥшлатәу .
Аҩбатәи астатиаҿы ҳара еилаҳкаауеит атәым бызшәала иҟоу аизарақәа рахь ииасыз доуҳала иӷәӷәаны аанхара шрылшо .
18 Ишәыхьчома шәара « ихархәагоу аҟәыӷара » ?
21 Шәзықәгәыӷуа ахь шәыгәрахаҵара шәырӷәӷәала
26 Иегова иқәыргәыӷрақәа рахь агәрахаҵара аашәырԥшла
Арҭ астатиақәа рҿы Ауриацәа рахь 11 : 1 иану инақәыршәаны агәрахаҵара иамоу ҩ-ганк еилыргоуп .
Актәи астатиаҿы агәрахаҵара аизырҳареи арӷәӷәареи шалшо ҳаилыркаауп .
Аҩбатәи астатиаҿы еиҭаҳәоуп ииашаҵәҟьоу агәрахаҵара — ари Иегова иҳазирхиаз азылԥхарақәа ирызку адыррақәа рымацара раасҭа акырӡа ишеиҳау .
31 Ижәдыруама шәара ?
АБИОГРАФИА
Еиҭеиҳәеит Томас Маклеин
— Шаҟа схыҵуа удыруама ? — сҵааит сара .
— Ҳәарада , издыруеит , — аҭак ҟаиҵеит Исак Мареи , уи Паттерсон ( аштат Ниу-Иорк , Еиду Америкатәи Аштатқәа ) аҟынтә Колорадоҟа аҭел дысзасуан .
Иарбан хҭысқәоу уи аԥхьа иҟалаз ?
Абар сҭоурых .
САРА сиит ақалақь Уичито 1936 шықәса декабр 10 рзы ( аштат Канзас , Еиду Америкатәи Аштатқәа ) , насгьы ԥшьҩык ахәыҷқәа рҟынтә сеиҳабын .
Сҭаацәа , Уилиами Џьини , Иегова имаҵ руан .
Саб аилазаара амаҵуҩы иакәын ( уаанӡа аизараҿы напхгара зуаз аишьцәа убас ирышьҭан ) .
Сан Абиблиатә ҵабырг лан Емма Уагнер лҟынтәи илаҳаит .
Емма ирацәаҩны ауаа Абиблиа длырҵон , Гертруд Стилгьы уахь дналаҵаны .
Лара акыр шықәса Пуерто-Рико миссионерс амаҵ луан * .
Саныхәыҷыз инаркны сааигәара иҟан зеиԥшыҟам аҿырԥшы сызҭоз ауаа .
Саб имҩасуа ауаа ажурналқәа рыдигалоит
Сабшак ахәылԥаз — усҟан сара хәышықәса схыҵуан — саби сареи адәахьы ауаа ажурналқәа « Сторожевая башня » , « Утешение » ( уажәшьҭа уи « Пробудитесь ! »
ауп ) рыдаҳгалон . Усҟан Аҩбатәи адунеизегьтәи аибашьра аилашымҭа акәын .
Иаалырҟьаны даацәырҵит аҩы иашьны иҟаз хаҵак , ( уи дҳақьымын ) , насгьы саб ажәа бааԥсқәа иаҳәара далагеит .
Саб ақьырсиантә неитралитет хьчаны , аибашьра дахьымцоз азы ашәаргәында , насгьы ачарҳәаҩ ҳәа изиҳәеит .
Уи саб днаидыххылан диқәыҳәҳәеит : « Уара ашәаргәында !
Аҳы , усыс ! »
Сара сшәаны сыҟан , аха саб игәымшәара саршанхеит .
Акгьы ҟамлазшәа иара иҳадеизалаз ауаа ажурналқәа рыдгалара даҿын .
Аруаҩ данааҳадгыла уи ахаҵа дҵәааит : « Дышәмышьҭын ари ашәаргәында ! »
Аруаҩ уи ауаҩ аҩы дашьны дшыҟаз аниба , ус иеиҳәеит : « Аҩныҟа уцаны , уԥсы шьа ! »
Дара цеит .
Уи ахҭыс анысгәалашәо , сара еилыскаауеит Иегова шиакәу саб усҟан агәымшәара изҭаз .
Уичито ақалақь аҟны саб иман ҩ-хцәыҟаҵарҭак , насгьы уи аҳақьым иклиент иакәын !
Ҳҭаацәеи ҳареи Уичито аконгресс ахь ҳцоит ( 1940 - тәи ашықәсқәа )
Сара аашықәса анысхыҵ , сҭаацәа ҳаҩни ахцәыҟаҵарҭақәеи ҭины , акәырқәа зҵаз аҩны аархәеит , насгьы Колорадоҟа ииасит , ажәабжьҳәаҩцәа ахьазымхоз аҭыԥ аҿы амаҵ руларц азы .
Ҳара ақалақь Гранд-Џьанкшен азааигәара ҳаангылеит .
Сҭаацәа пионерцәас амаҵ руан , убри аҟынтә афермаҿы амш абжарак акәын аус ахьыруаз .
Иегова гәыкалатәи рмаҵзура дазылԥхеит , уи абзоурала уи аҭыԥ аҿы аизара шьақәгылеит . 1948 шықәса ииун 20 рзы саб ашьха аҟынтә илбаауаз аӡиас аҿы сареи , Бил Николз иԥҳәыси иареи , иара убас еиҭа ԥыҭҩык ауаа аӡы ҳӡааихит .
Ԥыҭрак ашьҭахь урҭ аизарақәа ирҭаауа хылаԥшыҩцәаны иҟалеит .
Урҭ рыҷкәыни рҭацеи ԥыҭрак ашьҭахь убас еиԥш иҟаз адҵа роуит .
Ҳара лассы-лассы заамҭа зегь Аҳра амаҵ аура иазызкуаз ҳашьцәеи ҳаҳәшьцәеи аамҭа рыцаҳхаҳгон , насгьы адоуҳатә темақәа ҳрыцалацәажәон .
Еиҳараӡак сара исгәаԥхон Стил иҭаацәара — Дони Ерлини , Деиви Џьулиеи , Саии Мартеи , урҭ сара сыԥсҭазаара ӷәӷәала ианырит .
Дара рҿырԥшы иснарбеит Аҳра аинтересқәа аԥхьатәи аҭыԥ аҿы иургылар , уԥсҭазаара аҵак иашаҵәҟьеи анасыԥи шаиуа .
Сара 19 шықәса анысхыҵуаз , ҳҭаацәара ирҩызаз Бад Хеисти исыдигалеит алада Еиду Аштатқәа рахь пионерс амаҵ ауразы ҳаиасырц .
Араионтә хылаԥшҩы дҳаҳәеит Растонҟа ( аштат Луизиана ) ҳаиасырц , уа аӡәырҩы Иегова ишаҳаҭцәа аизарахь аныҟәара иаҟәыҵны иҟан .
Ҳара есымчыбжьа аизарақәа мҩаԥаҳгалар акәын , уахь шаҟаҩы неиуаз ҳамыхәаԥшыкәа .
Ҳара иҳаԥшааит ианаалоз аҭыԥ , насгьы еилырганы , иаҭахыз зегь ҟаҳҵеит .
Ԥыҭраамҭак аизарахь ҩыџьа ҳамацара ҳакәын инеиуаз .
Ҳара инеимда-ааимдо апрограмма ахәҭақәа зегь мҩаԥаҳгон — аӡәы асценаҿы дықәгылан , егьи азҵаарақәа рҭак ҟаиҵон .
Адемонстрациа аҟаҵаразы ҳара ҳҩыџьагьы асценахь ҳнеины иҭацәыз азал аҿаԥхьа ҳақәгылон .
Аамҭак ашьҭахь аизарақәа дырҭаауа далагеит зықәрахь инеихьаз иаҳәшьак .
Анаҩс аизарақәа рахь инеиуа иалагеит Абиблиа зҵоз , иара убас аизарахь аныҟәара иаҟәыҵхьаз аишьцәеи аиаҳәшьцәеи .
Иаарласны аизара ӷәӷәахеит , насгьы аизҳара иалагеит .
Ҽнак зны Бади сареи дҳақәшәеит Христос Иуахәама амаҵзуҩы .
Уи сара уиаҟара исзымдыруаз ажәеинраалақәа рылацәажәара далагеит .
Уи аицәажәара сара сгәазҭанаҵеит зыгәра згоз зҿлымҳарыла азхәыцра .
Мчыбжь дуӡӡак сара ҵхабжьонынӡа уи ауаҩы ишьҭихыз азҵаарақәа рҭак сашьҭан .
Уи сара исыцхрааит издыруаз аҵабырг ашьақәырӷәӷәара .
Иара убас сара исҭаххеит еиҭа жәабжьҳәаҩык дсықәшәарц .
Уи ашьҭахь иаарласны араионтә хылаԥшҩы дсыҳәеит Ель-Дорадо ( аштат Арканзас ) сиасырц , уа иҟоу аизара ацхрааразы .
Сара лассы-лассы аррахь ааԥхьаразы акомиссиа ахысразы аштат Колорадо сцалар акәын .
Урҭ аныҟәарақәа руак аҿы сара егьырҭ апионерцәагьы сыцын .
Ҳара Техас авариа ҳахьит , насгьы смашьына умыхәо иҟалеит .
Ҳара иашьак аҭел ҳаизасит , уи раԥхьа иҩныҟа ҳаигеит , нас аизарахь .
Аизараҿы иҳахьыз рыларҳәеит .
Аишьцәа ҳара ҳахь ақьиара ду аадырԥшит , насгьы ԥарала иҳацхрааит .
Уи адагьы , уи аиашьа 25 доллар ҳәа смашьына иҭиит .
Ҳара Уичитонӡа ҳнеит , уаҟа пионерс амаҵ иуан ҳҭаацәара ирҩызаз Евериџь Маккартни .
Иара иман еициз ҩыџьа аҷкәынцәа Френки Франсиси , урҭ иахьа уажәраанӡагьы ҩызцәа бзиақәаны исымоуп .
Дара исаадырхәеит акры зхыҵуаз рмашьына 25 доллар ҳәа — убриаҟара ауп сара исоузгьы иԥҽыз смашьына азы .
Убасҟан сара раԥхьаӡа акәны еилыкка избеит Анцәа Иаҳра зегь раԥхьа исыргылозар , Иегова исҭаху зегь шсиҭо .
Сара Маккартниаа рҿы сасра саныҟаз , дара дсабадырдырит иблахкыгаз аиаҳәшьа Бетел Креин .
Уи лан Рут гәацԥыҳәарыла Веллингтон ( аштат Канзас ) ажәабжь лҳәон .
Лара пионерс амаҵ луан , 90 шықәса анылхыҵуазгьы . 1958 шықәсазы шықәсыкгьы мҵыкәа Бетели сареи ҳаибагеит , насгьы пионерс Ель-Дорадо амаҵ аура ҳаицалагеит .
Ҳаныхәыҷыз инаркны иаҳдыруаз амаҵзуҩцәа рҿырԥш бзиақәа ҳанрызхәыц , ҳара иҳаӡбеит иаҭаххар Иегова иорганизациа аҟынтә иарбанзаалак ааԥхьара шҳадаҳкыло .
Ҳара иҳадырҵеит иҷыдоу пионерцәас Уолнат-Риџь ( аштат Арканзас ) амаҵ аура . 1962 шықәсазы иҿыцу амҩа ҳзыԥшын — ҳара Галаад ашкол 37 - тәи акласс ахь ааԥхьара ҳауит .
Шаҟа ҳаигәырӷьазеи Дон Стил аҵара шҳациҵало анеилаҳкаа !
Ашкол ҳаналга ашьҭахь , ҳара Наироби ( Кениа ) ҳдәықәырҵеит .
Ниу-Иорк аҟынтә ҳанцоз , ҳалаӷырӡқәа ҳзынкыломызт , аха Наироби аҳаирбаӷәазаҿы аишьцәа анаҳԥыла , дырҩегь ҳалаӷырӡқәа ааит , аха уажәшьҭа ҳгәырӷьон .
Мери , насгьы Криси Канаиа ҳареи Наироби ажәабжь ҳҳәоит
Ҳара Кениа даара бзиа иаҳбеит , насгьы уаҟа амаҵ аура ирацәаны агәырӷьара ҳзаанагон !
Криси Мерии Канаиа раԥхьаӡа Абиблиа зырҵара ҳалагаз , насгьы адоуҳатә қәҿиарақәа ҟазҵаз роуп .
Дара уажәраанӡагьы раамҭа зегь Кениа амаҵзура иазыркуеит .
Шықәсык ашьҭахь Уганда аҳҭнықалақь Кампалаҟа ҳаисырц иҳаҳәеит .
Убас , уи атәылаҿы ҳара раԥхьатәи амиссионерцәа ҳакәхеит .
Уи зеиԥшыҟам аамҭан : аӡәырҩы ауаа абиблиатә ҵабырг ахь аинтерес аадырԥшуан , насгьы ҳашьцәеи ҳаҳәшьцәеи ракәны иҟалон .
Аха хышықәсеи бжаки рышьҭахь Еиду Аштатқәа рахь ҳхынҳәит .
Ҳара ахшара дҳаураны ҳаҟан .
Африка анаанҳажьуаз , ҳалаӷырӡ ҳзынкыломызт — арантәи ақәҵра еиҳагьы иуадаҩхеит , Ниу-Иоркнтәи ҳанцоз аасҭа .
Ҳара гәыкала уа инхоз ауаа бзиа иаҳбеит , насгьы знымзар-зны арахь ҳхынҳәып ҳәа ҳақәгәыӷуан .
Ҳара ҳаангылеит Колорадо мраҭашәара , сҭаацәа рзааигәара .
Иаарласны диит раԥхьатәи ҳаԥҳа Кимберли , иара убас шықәсыки бжаки рышьҭахь диит — Стефани .
Ҳара иҳауз ароль ҿыц ҭакԥхықәрала ҳазнеит — иҿыцу адҵа еиԥш .
Ҳара ҳҽазаҳшәон ҳаԥҳацәа аҵабырг ахь абзиабара рылааӡара .
Иаҳҭахын ҳҩызцәеи ҳҭынхацәеи рҿыԥшра .
Еилаҳкаауан аҿырԥш бзиа ҳхәыҷқәа ӷәӷәала ирнырыр шалшозгьы , уи ишаанамгоз Иегова имаҵ хымԥада ирулоит ҳәа .
Сара исеиҵбыз сашьеи саҳәшьеи аҵабырг аанрыжьит .
Аха даара сгәыӷуеит знымзар-зны дара Анцәа иорганизациахь ихынҳәып ҳәа , насгьы азиашара аазырԥшуа аишьцәеи аиаҳәшьцәеи дырҩегь рҿыԥшра иалагоит ҳәа .
Ахәыҷқәа рааӡара агәырӷьара ду ҳзаанагон , насгьы еснагь ҳҿазаҳшәон ҳусқәа зегь реицыҟаҵара .
Ҳара ҳанхон ашәаҩаныҟәаразы еицырдыруаз акурорт Аспен азааигәара , убри аҟынтә ҳара иҳаӡбеит ашәаҩаныҟәара ҳалагарц ҭаацәаныла зны-зынла аамҭа еицаҳхаҳгаларц азы .
Ашьҭыхга ала ашьхахь ҳанхалоз , ҳаԥҳацәа еснагь ҳрацәажәон .
Иара убас ныҟәара ҳаиццалон .
Ҳара даара иаҳгәаԥхон амца еиқәҵаны , ҳаидтәаланы гәыкала аицәажәара .
Ианқәыԥшыз инаркны ҳаԥҳацәа ирыман азҵаарақәа : иарбан усу снапы зласкуа сандухалак ?
Дарбан уаҩу аҭаацәара сзыцалалар сҭаху ?
Ҳара ҳҽазаҳшәон зыхә ҳаракыз адоуҳатә ҵабыргқәа рхи ргәи аҟынӡа инеиртә еиԥш дырҵара .
Ҳара ргәазҭаҳҵон раамҭа зегь амаҵзура азкразы ахықәкы ықәдыргылаларц , насгьы убас еиԥш ахықәкқәа змоу хатә ҩызцәас иалырхларц .
Ҳара иаҳҭахын дара еилыркаарц заа аҭаацәа алалара шҟәыӷарам .
Ҳара адевизгьы ҳхәыцит : « Ачҳара аарԥшны , ма 23 - нӡа уԥшы » .
Ҳҭаацәа ҳарҿыԥшны ҳара ҭаацәаныла аизарақәа рҭаареи иааиԥмырҟьаӡакәа ажәабжь аҳәареи ҳҽазаҳшәон .
Ҳаҩнаҭаҿы еснагь иаангылон заамҭа зегь амаҵзура иазызкуаз аишьцәеи аиаҳәшьцәеи .
Иара убас ҳхәыҷқәа миссионерс амаҵ анаҳуаз аамҭа иазкны имаҷымкәа ирзеиҭаҳҳәон .
Ҳара лассы-лассы иаҳҳәон шаҟа ибзиахоз ҭаацәаныла Африка ҳцар .
Уи агәҭакы дара даара иргәаԥхон !
Аҭаацәаратә мҵахырхәараҿы ҳара еснагь иқәҳаргылон ашкол аҿы изықәшәар алшоз аҭагылазаашьақәа .
Ҳаԥҳацәа Иегова ишаҳаҭцәа рроль нарыгӡон , насгьы ираҳҭоз азҵаарақәа рҭак ҟарҵалар акәын .
Ус еиԥш иҟаз аусқәа угәы дырҿыхон , ахәыҷқәагьы еиҳа рхы иақәгәыӷуа иалагон .
Хәыҷык ианрызҳа , аҭаацәаратә мҵахырхәара алагара ҳгәы ианҭаҳкуаз , дара уи уиаҟара иргәаԥхомызт .
Ҽнак зны сара иҟасҵара сзымдыруа санықәха , аҭаацәаратә мҵахырхәара мҩаԥаҳгаӡом ҳәа ҳәаны , руадақәа рахь ицарц расҳәеит .
Ахәыҷқәа исҳәаз ажәақәа идыршанхан , иаразнак аҵәуара иалагеит .
Дара ирҳәеит Абиблиа аҵара шырҭаху .
Убри аминуҭазы ҳара еилаҳкааит ҳхәыҷқәа Иегова иеилкаара агәахәара рзаанагалартә аҟаҵара шҳалшаз .
Дара Абиблиа аҵара бзиа ирбеит , насгьы ҳара еснагь ргәазҭаҳҵон рхәыцрақәеи рыгәҭыхақәеи аартны ирҳәаларц .
Ҳәарада , ҳара зны-зынла ҳгәы ҳнархьуан дара библиатә ҵарақәак иахьрықәшаҳаҭмыз .
Аха ус шакәызгьы , уи ҳара ргәы иҭаз аилкаара иҳацхраауан .
Ҳара ачҳара аарԥшны урҭ азҳархәыцуан , аҵыхәтәаны дара Иегова ихәаԥшышьа иақәшаҳаҭхон .
Ахәыҷқәа раааӡаратә проект иҳазгәамҭаӡакәа ахыркәшарахь инеит .
Анцәа иорганизациа алабжьарақәа ҳхы иархәаны , ҳара иахьынӡаҳалшоз ҳҽазаҳшәон Иегова иахь абзиабара рылааӡара .
Ҳара даара ҳаигәырӷьеит ҳаԥҳацәа рҩыџьагьы ашкол ашьҭахь пионерцәас амаҵ аура ианалага , насгьы рхы зланыҟәыргалаша азанааҭ ахьроуз .
Дара егьырҭ ҩыџьа аиаҳәшьцәа ирыцны Кливленд ( аштат Теннесси ) ииасит ажәабжьҳәаҩцәа ахьазымхо амаҵ руларц азы .
Ҳара урҭ даара игәхьааҳгон , аха убри аамҭазгьы ҳаигәырӷьон раамҭа зегь амаҵзура иахьазыркыз .
Бетели сареи дырҩегь пионерцәас амаҵ аура ҳалагеит , насгьы алшара ҿыцқәа ҳзаатит .
Сара араионтә хылаԥшҩы ихаҭыԥуаҩ сакәны сҟалеит , насгьы аконгрессқәа реиҿкаара салахәын .
Теннессиҟа ииасаанӡа ҳаԥҳацәа Лондонҟа ицарц рыӡбеит , насгьы британиатәи афилиал аҿы аекскурсиа иахысит .
Усҟан 19 шықәса зхыҵуаз Стефани Вефиль амаҵ зуаз иқәыԥшыз Пол Нортон диабадырит .
Ԥыҭрак ашьҭахь ҳаԥҳацәа Лондон даҽа знык ианца , Кимберли Пол аус ицызуаз Браиан Ллуеллин диабадырит .
Поли Стефани еибагеит 23 шықәса анылхыҵ ашьҭахь .
Анаҩстәи ашықәс азы Браиани Кимберли ачара руит , усҟан лара 25 шықәса лхыҵуан .
Ҳаԥҳацәа ҳдевиз иазиашаны иаанхеит : « Ачҳара аарԥшны , ма 23 - нӡа уԥшы » .
Ҳара урҭ иҟарҵаз алхра ҳгәы иахәеит .
Малавитәи афилиал аҿы Пол , Стефан , Кимберли насгьы Браиан ҳрыцны 2002 шықәса рзы
Ҳаԥҳацәа изларҳәо ала , ҳҭаацәеи ҳареи рҿырԥшы Иисус зегь раԥхьаӡа шәзышьҭалаша Анцәа Иаҳра ауп ҳәа ииҳәаз аԥҟара ақәныҟәара ирыцхрааит , дара аԥара иадҳәалаз ауадаҩрақәа анрымазгьы ( Матф .
6 : 33 ) . 1998 шықәса апрель мзазы Поли Стефани Галаад ашкол 105 - тәи акласс ахь ааԥхьара роуит , анаҩс дара амаҵзуразы Африка , Малавиҟа ирышьҭит .
Убасҟан Браиани Кимберли амаҵзуразы иаарыԥхьеит лондонтәи Вефиль ахь , ԥыҭрак ашьҭахь малавитәи афилиал ахь ииаргеит .
Ҳара даара ҳгәырӷьон , избан акәзар уи иқәыԥшу ауаа рыԥсҭазаара ззыркыр алшо зегь иреиӷьу усуп !
2001 шықәса ианвар мзазы астатиа алагамҭаҿы зыӡбахә ҳәаз ҭелла аицәажәара сыман .
Аиашьа Мареи , аиҭагаратә гәыԥқәа ацхыраара рызҭо аҟәша ахылаԥшҩы , иҳаилиркааит акурсқәа мҩаԥысраны ишыҟоу , урҭ хықәкыс ишрымоу аорганизациаҿы иҟоу аиҭагаҩцәа зегьы англыз бызшәа еиӷьны аилкаара рыцхраара .
Иара исыдигалеит урҭ акурсқәа рызҭо сыруаӡәкны сҟаларц азы арҵара сахысырц .
Усҟан сара 64 шықәса схыҵуан .
Бетели сареи уи иазкны Анцәа ҳиҳәеит , насгьы иҳаӡбеит зықәрахь инеихьаз ҳанацәа ргәаанагара еилаҳкаарц .
Дара рҩыџьагьы даара ирҭахын уи ааԥхьара ҳадаҳкыларц , ҳацхыраарада ишынхоз шеилыркаауазгьы .
Сара Паттерсон аҭел сасын исҳәеит ҳара уи зеиԥшыҟам амаҵзура гәырӷьарыла ҳаҽшалаҳархәуа .
Иаалырҟьаны сан адиагноз « акьыба » лзықәдыргылеит .
Сара иласҳәеит ҳшаангыло лара лхылаԥшраҿы саҳәшьа Линда лыцхрааразы .
« Уагьазымхәыцын ! — лҳәеит сан . — Шәара уахь шәымцар сара еиҳагьы сеицәахоит » .
Линда уи дақәшаҳаҭын .
Ҳара даараӡа пату ҳзақәын урҭ иаҳзыҟарҵаз , насгьы аҭыԥантәи аишьцәеи аиаҳәшьцәеи рыцхыраара .
Паттерсон иҟоу Ахьчаратә Бааш арҵаратә центр ахь ҳанца , адырҩаҽны Линда аҭел даҳзасны иҳалҳәеит сан дшыԥсыз .
Сан ишылҭахыз еиԥш ҳара ҳмаҵзура ҿыц ҳхы зегь азаҳашьҭит .
Ҳара даара ҳаигәырӷьеит раԥхьатәи ҳазҭаауа афилиал Малавитәи шакәыз анеилаҳкаа . Уаҟа ҳаԥҳацәа рхацәеи дареи амаҵ руан .
Ҳара дырҩегь зегь џьарак ҳаицыҟан .
Малави ашьҭахь Зимбабве ҳцеит , анаҩс Замбиаҟа .
Хышықәсеи бжаки аиҭагаҩцәа аҵара дҳарҵон , уи ашьҭахь Малавиҟа ҳхынҳәырц иҳаҳәеит ақьырсиантә неитралитет аазырԥшуаз Иегова ишаҳаҭцәа рҭоурых аҭаҩразы * .
Ажәабжьҳәараҿы смаҭацәа сыцны
2005 шықәсазы ҳара еиҭа ҳалақәа лаӷырӡыла ишҭәыз аҩныҟа Басолт ( аштат Колорадо ) ҳхынҳәит , насгьы ҳпионертә маҵзура иацаҳҵеит . 2006 шықәсазы ҳара ҳгәылара анхара иалагеит Браиани Кимберли , урҭ ироуит ҩыџьа аԥҳацәа Маккензии Елизабети .
Поли Стефани уажәыгь Малави инхоит , уаҟа Пол афилиал Акомитет аҿы амаҵ иуеит .
Иаарласны сара 80 шықәса срылгоит .
Шықәсырацәала сара еиҳа иқәыԥшыз аишьцәа аус рыцызуан , насгьы сгәы иахәоит зны сара исыдырҵоз атеократиатә дҵақәа дара ишроуа анызбо .
Ҳара инасыԥыз аԥсҭазаара ду наҳҵит , насгьы иҳамоуп зеиԥшыҟам ахәыҷқәеи амаҭацәеи — уи зегь зыбзоурахаз ҳҭынхацәеи ҳҩызцәеи еснагь зықәныҟәара ҳҽыззаҳшәоз аҿырԥш бзиа ахьҳарҭоз ауп .
Шәахәаԥш маи 1 , 1956 шықәсазы иҭыҵыз « Сторожевая башня » , адаҟьақәа 269 — 272 ( англ . ) , насгьы март 15 , 1971 шықәсазы иҭыҵыз « Сторожевая башня » , адаҟьақәа 186 — 190 ( англ . ) , уаҟа иануп Стил иҭаацәа миссионерцәас амаҵ шыруаз .
Шәахәаԥш , иаҳҳәап , Трофим Нсомба ибиографиа , уи ануп аброшиура « Старейшины , стараетесь ли вы обучать братьев ? » адаҟьақәа 14 — 18 рҿы .
« Асасдкыларатә [ иаанагоит « иузымдыруа рахь ақьиара » ] шәхашәмыршҭлан » ( АУР . 13 : 2 ) .
АШӘАҚӘА : 124 , 79
Избан « иузымдыруа » , ма атәымтәылауаа , ҳшырзыҟоу аԥсахра ҳақәшәар залшо ?
Дышԥеиҿыԥшуаз Вооз Иегова атәымтәылауаа ишрызныҟәалатәу аганахь ала ?
Ишԥаҳалшо « иузымдыруа рахь ақьиара » аарԥшра ?
1 , 2 . а ) Иарбан уадаҩрақәоу иахьа даҽа тәылак ахь ииасыз аӡәырҩы ауаа зықәшәо ?
( Шәахәаԥш астатиа алагамҭаҿы иаагоу асахьа . ) б ) Иргәалаиршәазеи апостол Павел ақьырсианцәа , насгьы иарбан зҵаарақәоу уи инадҳәаланы ицәырҵуа ?
ҨАЖӘИЖӘАБА шықәса инареиҳаны раԥхьа Осеи Ганантәи европатәи тәылак ахь нхара диасит . Усҟан иара Иегова ишаҳаҭ иакәмызт .
Иара игәалашәоит : « Сара иаразнак еилыскааит ауаа реиҳараҩык хьаас сышрымамыз .
Уи адагьы , аҳауа сзышьцылахьаз еиԥшмызт .
Аҳаирбаӷәаза аҟынтә сандәылҵ , раԥхьаӡа акәны ахьҭа закәыз еилыскааит , аҵәуарагьы салагеит » .
Осеи абызшәа ҿыц аҵара даара ицәыцәгьан , убри аҟынтә шықәсык еиҳаны инаалоз аусурҭа ҭыԥ изыԥшаауамызт .
Иҭаацәа дахьырцәыхараз азы дзаҵәны ихы ибон , насгьы урҭ гәхьааигон .
Шәара Осеи иҭыԥ аҿы шәыҟазҭгьы , егьырҭ шәызныҟәар шԥашәҭаххоз ?
Ҳәарада , шәгәы иахәон Аҳратә зал аҿы гәахәарыла шәрыдыркылазҭгьы , даҽа милаҭк шәатәызаргьы , ма шәцәа аԥшшәы даҽакызаргьы .
Абиблиа иҵабыргу ақьырсианцәа аанаԥхьоит : « Асасдкыларатә [ мамзаргьы « иузымдыруа рахь ақьиара » ] шәхашәмыршҭлан » ( Аур .
13 : 2 ) . Убри аҟынтә ҳара анаҩстәи азҵаарақәа еилҳаргоит : дышԥарзыҟоу Иегова даҽа тәылак ахь ииасуа ауаа ?
Избан урҭ ҳшырзыҟоу аԥсахра ҳақәшәар залшо ?
Иҟаҵатәузеи дара ҳаизараҿы рхы заҵәны ирымбаларц азы ?
3 , 4 .
Ишԥарызныҟәалар акәыз Анцәа ижәлар атәымтәылауаа Ақәҵымҭа ( Исход ) 23 : 9 иану инақәыршәаны , насгьы избан ?
Иегова израильаа Мысра ианалига , азакәанқәа риҭеит . Урҭ азакәанқәа израильаа иддырҵон ирыццаз егьырҭ ажәларқәа рахь ақьиара аарԥшра ( Ақәҵ . [ Исх . ] 12 : 38 , 49 ; 22 : 21 ) .
Лассы-лассы атәымтәылауаа ӷарны инхон , убри аҟынтә Иегова абзиабара аарԥшны дреиҷаҳаит .
Убас , иара аҽаҩра анҭаргалалак иаанхоз аизгара азин риҭеит ( Алев . [ Лев . ]
19 : 9 , 10 ) . Иегова израильаа мчыла ирыдицаломызт атәымтәылауаа пату рықәырҵаларц .
Иара урҭ агәрыцҳцашьара аадырԥшларц ргәазҭеиҵон .
( Уаԥхьа Ақәҵымҭа [ Исход ] 23 : 9 . )
Дара ибзианы ирдыруан атәымтәылаҿы анхара иаанаго .
Израильаа тәцәас иҟарҵаанӡа , мысраа ирымаз арасеи адини ирыдҳәалаз ииашамыз агәаанагарақәа ирыхҟьаны урҭ атәарбомызт ( Аҟаз .
[ Быт . ] 43 : 32 ; 46 : 34 ; Ақәҵ . [ Исх . ] 1 : 11 — 14 ) .
Атәымтәылаҿы израильаа имаҷымкәа агәаҟрақәа рхыргеит , убри аҟынтә Иегова дазыԥшын дара атәымтәылауаа атәым уаа реиԥш акәымкәа , рџьынџьуаа реиԥш ирызныҟәалоит ҳәа ( Алев . [ Лев . ]
19 : 33 , 34 ) . Иҳацхраауазеи даҽа тәылак ахь ииасыз иреиҷаҳауа Иегова иҿыԥшра ?
Агәра ганы ҳаҟазар ҳалшоит Иегова иахьагьы даҽа тәылак ахь ииасыз , насгьы уа ҳаизарақәа ирҭаауа ауаа дышреиҷаҳауа ( Ҩынтә . [ Втор . ] 10 : 17 — 19 ; Мал . [ Мал . ]
3 : 5 , 6 ) . Урҭ зықәшәо ауадаҩрақәа — адискриминациа ишақәшәо , ма абызшәа шырзеилымкаауа — ҳазхәыцуазар , ақьиареи арыцҳашьареи раарԥшразы алшара ҳаԥшаауеит ( 1 Пиотр 3 : 8 ) .
6 , 7 .
Иузырбозеи раԥхьатәи ақьырсианцәа ирылаҽны иҟаз ииашам агәаанагарақәа рааныжьра рыҽшазыршәоз ?
Актәи ашәышықәсазы аиудеиаа иреиуаз ақьырсианцәа ирылаҽны иҟаз ииашам агәаанагарақәа рааныжьра рҽазыршәон .
Аҩынҩажәижәаба мшы 33 шықәсазы ҳ . ҳ . Иерусалим инхоз иқьырсианыз ауриацәа егьырҭ аҭыԥқәа рҟынтә иааз ҿыц ақьырсианра здызкылаз рахь асасдкылара аадырԥшит ( Аус .
2 : 5 , 44 — 47 ) . Урҭ дара рмилаҭ иатәымыз рашьцәеи раҳәшьцәеи рахь иаадырԥшыз абзиабареи аиҷаҳареи иаадырԥшуан ажәа « асасдкылара » — бырзен бызшәала иаанаго « иузымдыруа рахь ақьиара » — аҵакы шеилыркаауаз .
Раԥхьатәи ақьырсиантә еизара анеизҳа , ауадаҩра цәырҵит . Иҟалап уи адискриминациа иадҳәалазҭгьы .
Бырзен бызшәала ицәажәоз аиудеиаа агәынамӡара аарԥшра иалагеит , афатә аныршоз рыҳәсеибацәа ииашамкәа иахьрызныҟәоз азы ( Аус .
6 : 1 ) . Ари ауадаҩра аӡбаразы апостолцәа быжьҩык ахацәа алырхит , дара уи аус иахылаԥшлар акәын .
Урҭ ахацәа зегьы абырзен хьӡқәа рыман .
Иҟалап апостолцәа ус зыҟарҵаз милаҭла еиԥшымыз ақьырсианцәа рыбжьара аилибамкаарақәа цәырымҵларц азы акәзар ( Аус .
6 : 2 — 6 ) . 8 , 9 . а ) Иҳацхраауазеи жәларк тәамбашақә ҳарзыҟоу-ҳарзыҟаму , мамзаргьы расак еиӷьушәа агәаанагара ҳалаҽны ҳаҟоу-ҳаҟаму аилкаара ?
б ) Иарбан ҟазшьақәоу ҳгәы аҟынтә шьаҭанкыла иқәгатәу ?
( 1 Пиотр 1 : 22 ) . Ишыҟазаалакгьы , ҳара зегьы ҳахьынхо иҟоу акультура даараӡа иаҳныруеит ( Рим . 12 : 2 ) .
Уи инеиҳангьы , зны-зынла иҳаҳауазар алшоит ҳгәылацәа , аус ҳацызуа , класск аҿы аҵара ҳацызҵо хылҵшьҭрала , цәа ԥшшәала , ма милаҭла иреиԥшым ауаа шладырҟәуа .
Иаҳныруама ҳара ус еиԥш иҟоу агәаанагарақәа ?
Ҳашԥазыҟоу ҳмилаҭ алаф анахырҳәаауа , иаҳҳәап , ҳмилаҭ иатәу ауаа рҟазшьақәа иҽеимкәа ианрыхцәажәо ?
Апостол Пиотргьы аиудеиаа иреиуамыз ауаа тәамбашақә данырзыҟаз аамҭақәа ыҟан , аха иара хәыҷы-хәыҷла ииашам агәаанагарақәа аанижьит ( Аус . 10 : 28 , 34 , 35 ; Гал .
2 : 11 — 14 ) . Ҳгәаҿы атәамбареи ҳмилаҭ арҳаракреи зныԥшуа аҟазшьақәа шҳамоу ҳбозар , уи ус иаанҳмыжьроуп .
( Уаԥхьа 1 Пиотр 1 : 22 . )
Ҳара ҳазхәыцлар алшоит аиқәырхара иаԥсоу аӡәгьы дшыҟам .
Ауаа зегьы наӡам , милаҭлеи расалеи изҵанакуазаалакгьы ( Рим . 3 : 9 , 10 , 21 — 24 ) .
Убри аҟынтә ииашоума егьырҭ раасҭа ҳаиӷьуп ҳәа аԥхьаӡара ? ( 1 Кор .
4 : 7 ) . Ҳара Павел ҳаиҿыԥшлар ауп , уи Анцәа идоуҳала иалху ирзиҩуан « уажәшьҭа шәарҭ шәтәымуаам , џьарантә иаақәаз шәакәым . . . Анцәа иҩнра иатәу шәоуп » ҳәа ( Еф .
2 : 19 ) . Амилаҭ еилыхра аазырԥшуа аҟазшьақәа рааныжьразы иҳалшо зегь ҟаҳҵозар , уи уаҩ ҿыцны аҟалара иҳацхраауеит ( Кәал . 3 : 10 , 11 ) .
10 , 11 .
Ишԥааирԥши Вооз Иегова дшиҿыԥшуа моавтәи аԥҳәыс Руфь дышлызныҟәаз ала ?
Атәымтәылауаа ишырзыҟазаалатәу аганахь ала Иегова иҿыԥшуаз дыруаӡәкын Вооз .
Уи моавтәи аԥҳәыс Руфь дышлызныҟәаз иаанарԥшит .
Аҭагалара аан Вооз имхурсҭахьы даннеи , иаразнак дгәеиҭеит даара аџьабаа збоз , аашьара зламыз атәымтәыла аҟынтәи иааз аԥҳәыс .
Лара аусуҩцәа рышьҭа дхыланы ирцәынхаз ачахҳәаҵәқәа еизылгон .
Руфь ачаҳҳәаҵәқәа реизгаразы закәанла азин шлымазгьы , уеизгьы уи аҟаҵара азин лырҭарц даҳәеит . Вооз уи аниаҳа , агәшаҭара аарԥшны идырххьаз , иҿаҳәаны ишьҭаз ачахҳәаҵәқәа рыбжьарагьы аизгара азин лиҭеит .
( Уаԥхьа Руфь [ Руфь ] 2 : 5 — 7 , 15 , 16 . )
Анаҩс иҟаз Руфьи иареи реицәажәара аҟынтәи иубарҭоуп Вооз агәрыцҳашьара шааирԥшыз , избанзар лара дахьтәымтәылауаҩыз азы лҭагылазаашьа мариамызт .
Убас , иара имхурсҭаҿы аус зуаз аҳәса дрывагыланы дцаларц лыдигалеит , ахацәа лгәы ндмырхарц азы .
Иара убас уи деиҷаҳаит иусуҩцәа реиԥш , ларгьы акрыфара алшара лоурц .
Уи адагьы , Вооз иӷарыз ари атәымтәылауаҩ данлацәажәоз ахамаԥагьара ааимырԥшӡеит , аха лгәы шьҭихит ( Руфь [ Руфь ] 2 : 8 — 10 , 13 , 14 ) .
Ишԥарнырыр алшо иааҳарԥшуа ақьиара даҽа тәылак аҟынтәи иааз ауаа ?
Вооз дзыршанхаз Руфь ланхәа лахь иаалырԥшуаз абзиабара мацара акәӡам , аха Иегова имаҵ аура дахьалагазгьы ауп .
Иегова атәымтәылауаҩ лахь азиашара зныԥшуа абзиабара ааирԥшит .
Уи Вооз иқьиара ианыԥшит ҳҳәар алшоит .
Лара Иегова имҵәыжәҩақәа рыҵаҟа ахыҵакырҭа лыԥшаауан ( Руфь [ Руфь ] 2 : 12 , 20 ; Ажәам . [ Прит . ] 19 : 17 ) .
Иахьагьы иааҳарԥшуа ақьиара абзоурала , « ауаа зегьы » аҵабырг рыдыркылар , насгьы Иегова дара шаҟа бзиа ибо еилыркаар рылшоит ( 1 Тим .
2 : 3 , 4 ) . Иҳадаҳкылома гәахәарыла даҽа тәылак аҟынтәи иааз ауаа ?
( Шәрыхәаԥш абзацқәа 13 , 14 . )
13 , 14 . а ) Избан ҳтәылахь нхара ииасыз Аҳратә зал ахь ианнеиуа гәахәарыла ҳарԥылалар зҳахәҭоу ?
б ) Ишԥаҳалшо аԥхашьара ҳаиааины ҳмилаҭ иатәым ауаҩы ҳиацәажәар ?
Даҽа тәылак аҟынтәи иааз рахь ақьиара ааҳарԥшуеит , Аҳратә зал аҿы гәахәарыла ҳарԥылозар .
Иҟалап игәашәҭахьазар ус еиԥш иҟоу ауаа зны-зынла иԥхашьаны хазы ишгыло .
Шьоукы рааӡара , рматериалтә ҭагылазаашьа , ма рмилаҭ иахҟьаны , егьырҭ арасақәеи амилаҭқәеи раасҭа еицәоушәа рхы рбоит .
Убри аҟынтә гәык-ԥсык ала ринтерес шҳамоу аарԥшразы , раԥхьатәи ашьаҿа ҳара иҟаҳҵалар ауп .
Атәым бызшәақәа рҵара иуцхраауа апрограмма шәбызшәала иҟазар , жәақәак шәҵар ауеит , ус шәара ишәылшоит дара рбызшәала аԥсшәа раҳәара .
( Уаԥхьа Филиппаа рахь 2 : 3 , 4 . )
Иҟалап шәара даҽа милаҭк иатәу ауаҩы ишиацәажәатәу шәзымдыруазар , насгьы шәыԥхашьозар .
Ус иҟазар , раԥхьа шәыԥсҭазаара шәалацәажәар шәылшоит .
Иҟалап иаарласны игәашәҭар , шәгәы ишаанагоз акәымкәа , шәызлеиԥшу шырацәоу .
Иара убас ижәбоит акультурақәа зегь рҿы ицәгьоугьы , ибзиоугьы шыҟоу .
Иҳацраауазеи даҽа тәылак аҿы аԥсҭазаара ашьцылара иаҿу ауаҩ иахь аилкаара аарԥшра ?
Шәеизараҿы егьырҭ рхы заҵәны ирымбаларц азы шәрыцхраарц шәҭахызар , шәхы шәазҵаа : « Сара дара рҭыԥ аҿы сыҟазҭгьы , егьырҭ сызныҟәар шԥасҭаххоз ? » ( Матф . 7 : 12 ) .
Атәыла ҿыц аҿы анхара ашьцылара иаҿу рахь ачҳара аашәырԥшла .
Раԥхьа рхәыцшьеи рхымҩаԥгашьеи цқьа иаҳзеилымкаар алшоит .
Зегь рыла ҳкультура рҽақәдыршәоит ҳәа азыԥшра иахәҭам .
Еиӷьуп дара шыҟаҵәҟьоу иҳадаҳкылар .
( Уаԥхьа Римаа рахь 15 : 7 . )
16 , 17 . а ) Иҟаҳҵар ҳалшозеи даҽа культурак иатәу ауаа еиӷьны еилаҳкаарц азы ?
б ) Ишԥаҳалшо даҽа тәылак аҟынтәи иааз ҳаизараҿы иҟоу аишьцәеи аиаҳәшьцәеи ҳрыцхраар ?
Ҳҭыԥ ахь ииасыз ауаа ртәылеи ркультуреи ирызкны еиҳаны еилаҳкаар , урҭ рзааигәахара еиҳа иаҳзымариахоит .
Уи ҭаҳҵаар ҳалшоит аҭаацәаратә мҵахырхәара аан , усҟан ҳаизараҿы ма ҳҭыԥ аҿы инхо атәымтәылауаа еиӷьны еилаҳкаалоит .
Иара убас еиӷьны ҳрабадырырц азы ҳара иҳалшоит креицаҳфарц азы урҭ сасра иааҳаԥхьар .
Иегова егьырҭ ажәларқәа агәрахаҵара амҩа рзааиртит аҟынтә , иҳалымшаӡои ҳаргьы ҳашьцәа-атәымтәылауаа ҳашәқәа рзааҳартыр ? ( Аус . 14 : 27 ; Гал . 6 : 10 ; Иов [ Иов ] 31 : 32 ) .
Иааҳарԥшуама асасдкылара даҽа тәылак аҟынтәи иааз ауаа рахь ?
( Шәрыхәаԥш абзацқәа 16 , 17 . )
Даҽа тәылак аҟынтәи иааз аҭаацәа аамҭа анрыцаҳхаҳго , ҳара иаҳбоит атәымтәылауаа ҳкультура рҽақәдыршәарц азы иаадырԥшуа аҽазышәарақәа .
Иҟалап иаҳбар абызшәа аҵараҿы ацхыраара шырҭаху .
Мамзаргьы аусуреи анхарҭа ҭыԥи рыԥшаара ҳрыцхраар ҳалшоит .
Ус еиԥш иҟоу ацхыраара дара рзы даара акраҵанакуеит ( Ажәам . [ Прит . ]
3 : 27 ) . Изҿыԥшлар рылшода даҽа тәылак аҟынтәи иааз ауаа ?
Ҳәарада , даҽа тәылак ахь ииасыз ауаа акультура ҿыц иашьцыларц азы ирылшо зегь ҟарҵалоит .
Руфь уи аҿы аҿырԥш бзиа аанлыжьит .
Акы , лара ачахҳәаҵәқәа реизгаразы азин данаҳәа , атәым ҵасқәа рахь апатуқәҵара аалырԥшит ( Руфь [ Руфь ] 2 : 7 ) .
Руфь уи иаԥу ак ауп ҳәа лыԥхьаӡомызт , насгьы егьырҭ лара илыцхраалароуп ҳәа лгәы иаанагомызт .
Ҩбагьы , лара лахь иаадырԥшыз ақьиаразы гәык-ԥсык ала аџьшьара аалырԥшуан ( Руфь [ Руфь ] 2 : 13 ) .
Атәымтәылауаа убас еиԥш иҟоу агәазыҟашьа аадырԥшуазар , иахьиасыз аҭыԥ аҿы инхо ауааи рыгәрахаҵара рыцеиҩызшо рашьцәеи раҳәшьцәеи пату рықәырҵалоит .
Иарбан мзызқәоу « иузымдыруа рахь ақьиара » аарԥшразы иҳамоу ?
Ҳара даара ҳаигәырӷьоит Иегова ҳзыԥсам ақьиара аарԥшны еиуеиԥшым ауаа ажәабжь бзиа аӡбахә аилкаара алшара ахьриҭо .
Иҟалап ртәылаҿы Абиблиа аҵара , ма Иегова ижәлар рыҿцәажәара алшара рымамызҭгьы .
Аха уажәшьҭа дара уи аҩыза алшара рымоуп аҟынтә , уаҳа тәымтәылауааны рхы рымбаларц азы хрыцхраар ауп .
Ҳара ԥарала ма даҽакала еснагь ацхыраара ҳазрымҭозаргьы , ақьиара аарԥшуа Иегова ӷәӷәала бзиа ишибо дҳарбоит .
Шәааи Анцәа ҳаиҿыԥшны , « иузымдыруа рахь ақьиара » аарԥшразы , насгьы гәахәарыла иҳадаҳкылаларц азы иҳалшо зегь ҟаҳҵалап ! ( Еф . 5 : 1 , 2 ) .
Абзац 1 .
Ахьӡ ԥсахуп .
« Сгәаҿы исҵәахит Уара уажәа » ( АԤСАЛ .
118 : 11 [ 119 : 11 , АДҾ ] ) .
АШӘАҚӘА : 142 , 92
Ирыцхраазеи Даниили Аԥсалом 118 ( 119 АдҾ ) автори доуҳала иӷәӷәаны аанхара ?
Ишԥарылшо атәым бызшәала иҟоу аизара , ма агәыԥ аҿы амаҵ зуа доуҳала иӷәӷәаны аанхара ?
Ишԥарылшо аҭаацәа рхәыҷқәа рдоуҳатә гәабзиара аиҷаҳара , атәым бызшәала иҟоу аизараҿы амаҵ руазар ?
1 — 3 . а ) Иарбан усу ҳара зегь раԥхьаӡа иҳаргылалар ҳахәҭоу ?
б ) Иарбан уадаҩрақәоу атәым бызшәа зҵо ауаа зықәшәо , насгьы иарбан зҵаарақәоу уи инадҳәаланы ицәырҵуа ?
( Шәахәаԥш астатиа алагамҭаҿы иаагоу асахьа . )
ЗЫҚЬҨЫЛА Иегова ишаҳаҭцәа « абшьҭрақәас , хылҵшьҭрақәас , бызшәақәас , жәларқәас иҟоу зегьы » ажәабжь бзиа шрылаҳәахо иазку аԥааимбаражәа анагӡараҿы гәацԥыҳәарала рхы аладырхәуеит ( Аат . 14 : 6 ) .
Иҟалап шәара атәым бызшәа аҵара шәҽазышәкзар , миссионерс амаҵ жәуазар , ма ажәабжьҳәаҩцәа ахьазымхо даҽа тәылак ахь шәиасызар .
Мамзаргьы шәтәылаҿы атәым бызшәала иҟоу аизара шәаҭаауазар алшоит .

Анцәа имаҵзуҩцәа зегьы рҭаацәеи дареи рдоуҳатә гәабзиара зегь раԥхьаӡа идыргылозар ауп ( Матф . 5 : 3 ) .
Аха зны-зынла аамҭа маҷны иахьҳамоу иахҟьаны , ҳара иаҳцәыцәгьоуп ҳхатә ҭҵаара ахәарҭа ҳзаанагартә еиԥш амҩаԥгара .
Аха атәым бызшәала иҟоу аизара , ма агәыԥ аҿы амаҵ зуа ирымоуп егьырҭ ауадаҩрақәагьы .
Ус еиԥш иҟоу ақьырсианцәа атәым бызшәа аҵара адагьы , еснагь ргәы иҵаулоу адоуҳатә ҵабыргла идырҭәлароуп ( 1 Кор . 2 : 10 ) .
Аха ишԥаҟаҵатәу уи , макьана абызшәа ибзианы ирзымдыруазар ?
Насгьы избан иқьырсиану аҭаацәа рхәыҷқәа Анцәа Иажәа ргәаҵанӡа ишнеиуа агәра ганы иҟазар зрыхәҭоу ?
Избан доуҳала ҳаԥсыҽхар залшо ?
Иаажәга аҿырԥштәы .
Атәым бызшәала Анцәа Иажәа ибзианы иаҳзеилымкаауазар , доуҳала ҳаԥсыҽхар ҳалшоит .
V ашәышықәсазы ҳ . ҟ . инхоз Неемиа даара игәы инархьит вавилонтәи атҟәара аҟынтәи ихынҳәыз аиудеиаа шьоукы рхәыҷқәа ауриа бызшәала ишымцәажәоз аниаҳа .
( Уаԥхьа Неемиа [ Неемия ] 13 : 23 , 24 . )
Урҭ ахәыҷқәа Анцәа ижәлар ишрыҵанакуаз аилкаара рылшомызт , избанзар Анцәа Иажәа иану ибзианы ирзеилкаауамызт ( Неем . [ Неем . ] 8 : 2 , 8 ) .
5 , 6 .
Иарбан уадаҩроу атәым бызшәала иҟоу аизараҿы амаҵ зуа аҭаацәа шьоукы иазгәарҭо , насгьы мзызс иамоузеи уи ?
Атәым бызшәала иҟоу аизараҿы амаҵ зуа аҭаацәа шьоукы иазгәарҭоит рхәыҷқәа аҵабырг ахь аинтерес шырцәыӡуа .
Ахәыҷқәа Аҳратә зал аҿы ираҳауа ишахәҭоу ирзеилкаауам аҟынтә , адоуҳатә ҵабыргқәа ргәаҵанӡа инеиуам .
Аиашьа Педро иҭаацәеи иареи Аладатәи Американтәи Австралиаҟа ииасит . Абар иара ииҳәо : « Адоуҳатә темақәа уанрылацәажәо , уи ахәыҷқәа ремоциақәа ирнырлар , насгьы ргәаҵанӡа инеилар ауп » ( Лука 24 : 32 ) .
Атәым бызшәала акы ҳанаԥхьо , ҳхатә бызшәала ҳанаԥхьо еиԥш ҳгәаҵанӡа инеиуам .
Уи инеиҳангьы , даҽа бызшәак ала аицәажәара анаҳцәыцәгьо , емоциалеи доуҳалеи даара ҳааԥсар алшоит .
Убри азоуп атәым бызшәала иҟоу аизарахь ииасыз рдоуҳатә гәабзиара дырӷәӷәалар зрыхәҭоу . Убри аамҭазы дара амаҵзураҿгьы агәацԥыҳәара дмырӡлар ауп ( Матф .
4 : 4 ) . Ишԥаидырцалоз вавилонаа Даниил урҭ рҵасқәеи рдинқәеи ?
Даниил иҩызцәеи иареи Вавилонҟа итҟәаны ианырга ашьҭахь , дара « халдеиаа рбызшәа » ддырҵон , урҭ рҵасқәеи рдинқәеи рыдырцаларц азы .
Убри адагьы , ақьаҳиа хада урҭ вавилонтәи ахьӡқәа риҭеит ( Дан .
[ Дан . ] 1 : 3 — 7 ) . Даниил ирҭаз ахьӡ вавилонаа иреиҳау рынцәахәы Бел идҳәалан .
Иҟалап аҳ Навуходоносор Даниил ихы иҭеигалар иҭахызҭгьы ари анцәахәы Даниил инцәа Иегова дииааит ҳәа ( Дан . [ Дан . ]
4 : 8 ) . Ицхраауази Даниил атәымтәылаҿы доуҳала дыӷәӷәаны аанхара ?
Даниил аҳ иеишәа аҟынтә акрифалар шилшозгьы , иара « игәаҿы иӡбеит ак даҟьашьыртә шалимыршо » ( Дан . [ Дан . ]
1 : 8 ) . Ихатә бызшәала иҟаз иԥшьоу ашәҟәқәа рыҭҵаара дахьаҿыз абзоурала , иара атәымдгьыл аҿы доуҳала дыӷәӷәаны аанхара илшеит ( Дан . [ Дан . ]
9 : 2 ) . Убри азоуп Вавилонҟа ианиас нахыс 70 шықәса анҵы ашьҭахьгьы , Даниил ауриа хьӡы ала дзырдыруаз ( Дан . [ Дан . ] 5 : 13 ) .
Ишԥаиныруаз Аԥсалом 118 ( 119 АдҾ ) автор Анцәа Иажәа ?
Аԥсалом 118 ( 119 АдҾ ) автор аҳра ашҭаҿы амаҵ зуаз ӷәӷәала ихыччон .
Аха иара егьырҭ дреиԥшымхарц азы Анцәа Иажәаҿы амч иԥшаауан ( Аԥсал .
118 : 23 , 61 [ 119 : 23 , 61 , АдҾ ] ) .
Иара Анцәа иажәақәа дрызхәыцуан , убри аҟынтә урҭ игәаҵанӡа инеиуан .
( Уаԥхьа Аԥсал . 118 : 11 , 46 [ 119 : 11 , 46 , АдҾ ] . )
10 , 11 . а ) Иарбан хықәку иқәҳаргылалар акәу Анцәа Иажәа анҭаҳҵаауа ?
б ) Ишԥаҳалшо уи ахықәкы анагӡара ?
Иаажәга аҿырԥштәы .
Аизараҿы иҳаду аҭакԥхықәрақәеи егьырҭ адҵақәеи ирыхҟьаны ҳара даара ҳаилахазар ауеит . Аха уеизгьы , ҳхатә ҭҵаареи аҭаацәаратә мҵахырхәареи рзы аамҭа алҳхлар ауп ( Еф .
5 : 15 , 16 ) . Аха хықәкыс иҳамазар акәу даҟьақәак баша рыԥхьара , ма аизараҿы аҭак аҟаҵаразы аҽазыҟаҵара мацара акәӡам .
Даара ихадоуп Анцәа Иажәа ҳгәаҵанӡа инеиртә , насгьы ҳагәрахаҵара арӷәӷәартә еиԥш аԥхьара .
Уи азы Абиблиа аҭҵаара аан егьырҭ рдоуҳатә ҭахрақәа рыдагьы , ҳхатә ҭахрақәагьы ҳрызхәыцлар шхадоу ҳхаҳмыршҭлар ауп ( Флп .
1 : 9 , 10 ) . Ажәабжьҳәаратә маҵзуреи , аизарақәеи , ма ажәахә аҳәареи ҳҽанырзыҟаҳҵо , ҳзыԥхьо зегьы еснагь ҳхы ишадҳамкыло ҳгәалашәозар ауп .
Иааҳгап аҿырԥштәы : афатәҟаҵаҩ зныкымкәа иҟаиҵо агьама ибоит , аха уи изхоит ҳәа узҳәом .
Агәабзиара имазарц иҭахызар , ихаҭа ибзианы акрифалар ауп .
Убас еиԥш ҳаргьы ҳдоуҳатә ҭахрақәа рынагӡаразы доуҳала ибзианы акраҳфалар ауп .
12 , 13 .
Избан атәым бызшәала иҟоу аизараҿы амаҵ зуа аӡәырҩы иааиԥмырҟьаӡакәа Абиблиа рхатә бызшәала изҭырҵаауа ?
Атәым бызшәала иҟоу аизараҿы амаҵ зуа аишьцәеи аиаҳәшьцәеи аӡәырҩы иааиԥмырҟьаӡакәа Абиблиа рхатә бызшәала иҭырҵаауеит ( Аус .
2 : 8 ) . Амиссионерцәагьы ирдыруеит доуҳала иӷәӷәаны иаанхаларц азы , аизараҿы ираҳауа хыхь-хыхьла аилкаара мацара шырзымхо .
Аашықәса раҟара абызшәа фарси зҵо Ален иҳәоит : « Фарси ала аизарақәа сҽанырзыҟасҵо , схы ззысышьҭуа абызшәа ауп .
Раԥхьаӡа иргыланы сыхшыҩ абызшәа ауп изызку аҟынтә , адоуҳатә ҵабыргқәа еснагь сгәаҵанӡа инеиуам .
Убри азоуп Абиблиеи ҳпубликациақәеи схатәы бызшәала рыҭҵааразы аамҭа залсхуа » .
Зыгәра ганы иҟазар акәзеи аҭаацәа , насгьы избан ?
Иқьырсиану аҭаацәа агәра ганы иҟазар ауп Анцәа Иажәа ахәыҷқәа ргәаҵанӡа ишнеиуа .
Серж ихатә ҩыза Миурьельи иареи хышықәса инареиҳаны атәым бызшәала иҟоу аизараҿы амаҵ аныру ашьҭахь ирбеит 17 шықәса зхыҵуа рыҷкәын адоуҳатә усқәа уаҳа агәырӷьара шизаарымго .
« Ихатәы францыз бызшәала иара гәахәарыла ажәабжь иҳәон , аха атәым бызшәала ажәабжь аҳәара игәамԥхо далагеит » , — лҳәоит Миурьель .
Серж иациҵоит : « Доуҳала аизҳара дшаҟәыҵыз анеилаҳкаа , уаанӡа ҳахьыҟаз аизарахь ҳхынҳәырц ҳаӡбеит » .
Анцәа Иажәа шәхәыҷы игәаҵанӡа ишнеиуа агәра жәгала ( Шәрыхәаԥш абзацқәа 14 , 15 . )
а ) Ргәазҭазҵар алшозеи аҭаацәа рхәыҷқәа еиҳа еиӷьны еилыркаауа абызшәала иҟоу аизарахь ахынҳәра ?
б ) Иарбан лабжьарақәоу Ҩынтәзакәан ( Второзаконие ) 6 : 5 — 7 аҭаацәа ирнаҭо ?
Ргәазҭазҵар алшозеи аҭаацәа рхәыҷқәа еиҳа еиӷьны еилыркаауа абызшәала иҟоу аизарахь ахынҳәра ?
Актәи , дара еилыркаар ауп ахәыҷқәа Иегова иахь абзиабара рылааӡареи , убри аамҭазгьы атәым бызшәа дырҵареи рзы аамҭеи амчи рымоу-ирымаму .
Ҩбагьы , аҭаацәа ирбар ауеит ахәыҷқәа адоуҳатә усқәа рахь аинтерес шырцәыӡыз , насгьы атәым бызшәала иҟоу аизараҿы амаҵ аура уиаҟара ишыргәамԥхо .
Ус иҟазар , иқьырсиану аҭаацәа ирыӡбар алшоит рхәыҷқәа Иеговеи дареи реизыҟазаашьақәа дырӷәӷәаанӡа еиҳа еилыркаауа абызшәала иҟоу аизараҿы амаҵ рулар еиӷьуп ҳәа .
( Уаԥхьа Ҩынтәзакәан [ Второзаконие ] 6 : 5 — 7 . )
16 , 17 .
Ишԥарылшо атәым бызшәала иҟоу аизараҿы амаҵ зуа аҭаацәа шьоукы рхәыҷқәа аҵабырг дырҵара ?
Ҭаацәарақәак рхәыҷқәа рхатәы бызшәала аҵабырг дырҵареи уи аамҭазы атәым бызшәала иҟоу аизара ма агәыԥ аҭаареи ирыцхраауа азнеишьа рыԥшааит .
Шарль 13 , 12 , 9 шықәса зхыҵуа аԥҳацәа имоуп . Иара иҭаацәеи иареи лингала бызшәала иҟоу агәыԥ ахь иныҟәоит .
Абар уи ииҳәо : « Ҳара иҳаӡбеит ҳхатәы бызшәала ахәыҷқәа Абиблиа дырҵареи аҭаацәаратә мҵахырхәара амҩаԥгареи .
Уи аамҭазгьы ҳара лингала абызшәа дҳарҵоит , насгьы абызшәа аҵара агәырӷьара рзаанагарц азы еиуеиԥшым ахәмаррақәа мҩаԥаҳгоит » .
Атәым бызшәа аҵаразы , насгьы аизарақәа зегьы рыҽрылархәразы аџьабаа жәбала ( Шәрыхәаԥш абзацқәа 16 , 17 . )
Хәышықәсеи аашықәсеи зхыҵуа ҩыџьа аԥҳацәа змоу Кевин аизараҿы ирҳәо ахәыҷқәа аҵыхәтәанынӡа ишырзеилымкаауа аниба , абри аҩыза аӡбара идикылеит : « Схатә ҩызеи сареи ҳаԥҳацәа Абиблиа рхатәы францыз бызшәала идҳарҵоит .
Иара убас ҳара иҳаӡбеит мызкахь знык францыз бызшәала иҟоу аизара аҭаара , аԥсшьара ҳаныҟоу аконгрессгьы ҳаҭаауеит » .
а ) Иарбан принципу Римаа рахь 15 : 1 , 2 иану шәхәыҷқәа рзы еиҳа еиӷьхо аилкаара ишәыцхраауа ?
б ) Иарбан лабжьарақәоу аҭаацәа шьоукы иҟарҵо ?
( Шәахәаԥш азгәаҭа . )
Ҳәарада , шәара еиҳа ижәдыруеит шхәыҷқәа рдоуҳатә гәабзиара азы еиӷьу ( Гал .
6 : 5 ) . Хыхь зыӡбахә ҳәаз Миурьель илҳәеит рыҷкәын доуҳала изҳаларц азы лхатә ҩызеи лареи бзиа ирбоз амаҵзура мап ацәкра шрықәшәаз .
( Уаԥхьа Римаа рахь 15 : 1 , 2 . )
Уажәы Серж еиликаауеит дара усҟан ирыдыркылаз аӡбара шиашаз .
Уи иҳәоит : « Францыз бызшәала иҟоу аизарахь ҳаныхынҳә , ҳаҷкәын доуҳала изҳаит , насгьы аӡы иҽӡааихит .
Уажәы иара пионерс амаҵ иуеит .
Иара убас уи атәым бызшәала иҟоу агәыԥ ахь аиасра дазхәыцуеит ! »
19 , 20 .
Ишԥаҳалшо Анцәа Иажәа бзиа ишаҳбо ааҳарԥшыр ?
Абзиабара аарԥшны Иегова « ауаа зегьы » еиқәхарц , насгьы аиаша-ҵабырг еилыркаарц азы , Иажәа шәкыла абызшәақәа рыла иҟазарц деиҷаҳаит ( 1 Тим .
2 : 4 ) . Иегова идыруеит ауаа ргәаҵанӡа инеиуа рхатәы бызшәала Абиблиа ианаԥхьо , насгьы иара данеилыркаауа , рдоуҳатә ҭахрақәа рынагӡара шрылшо .
Ҳҭагылазаашьақәа зеиԥшразаалакгьы , даара ихадоуп адоуҳатә фатәы адкылара .
Ҳхатәы бызшәала Абиблиа иааиԥмырҟьаӡакәа ианҭаҳҵаауа , ҳхаҭа доуҳала ҳаӷәӷәаны аанхара ҳалшоит , насгьы ҳҭаацәа доуҳала аизҳара ҳрыцхраауеит .
Убас ҳара иааҳарԥшуеит Анцәа иажәақәа ҳгәаҿы ишаҳҵәахуа ( Аԥсал . 118 : 11 [ 119 : 11 , АдҾ ] ) .
Абзац 5 .
Ахьӡқәа ԥсахуп .
Абзац 18 .
Аҭаацәа ирыцхраар алшо апринципқәа ртәы шәаԥхьа октиабр 15 , 2002 шықәсазы иҭыҵыз « Сторожевая башня » иану астатиа « Воспитание детей в чужой стране .
Усилия вознаграждаются » аҿы .
© 2016 Watch Tower Bible and Tract Society of Pennsylvania
АЦӘАҾЫ :
Ауаа аус ахьыруа аҭыԥқәа рҿы амаҵ зуа аишьцәа амашьынаҟаҵарҭаҿы ажәабжь рҳәоит .
Дара абуклет « Изакәызеи шәара шәзы Абиблиа ? » рхы иархәаны , ауаҩы Анцәа Иажәа дазхьадырԥшуеит
АУААԤСЫРА
АЖӘАБЖЬҲӘАҨЦӘА
2015 ШЫҚӘСАЗЫ АХӘЫЛԤАЗ АҾЫ ИҞАН
Бесплатно .
Хәыда-ԥсада . Ари аҭыжьымҭа адунеизегьтәи абиблиатә рҵаратә ус иахәҭакуп , хатәгәаԥхарала иалаҵоу аԥарала иҟоуп , насгьы Иегова ишаҳаҭцәа имҩаԥыргоит .
Хатәгәаԥхарала аҭара ҟашәҵарц азы , ҳсаит шәҭал .
Даҽакала иарбамзар , Ауриатә Ҩырақәа рҟынтә ацитатақәа еиҭагоуп урысшәала иҭыжьу « Иԥшьоу Аҩыра — Адунеи ҿыц аиҭага » аҟынтә , Ақьырсиантә Бырзен Ҩырақәа аагоуп аԥсышәала иҭыжьу Ауасиаҭ Ҿыц аҟынтә , Аԥсаломқәа рҟынтә ацитатақәа аагоуп аԥсышәала иҭыжьу Аԥсалҭыр аҟынтә ( ириашоуп иҿыцу аҩышьаԥҟарақәа инарықәыршәаны ) .
Егьи аиҭага : АдҾ — ацитатақәа еиҭагоуп урысшәала иҭыжьу « Иԥшьоу Аҩыра — Адунеи ҿыц аиҭага » аҟынтә
ҚЫҬА кҿахак аҿы иӷарыз ҷкәына хәыҷык дынхон .
Иара зегь ихыччон , насгьы агаӡа хәыҷы ҳәа ишьҭан .
Зны-зынла агәылацәа рысасцәа рҿаԥхьа аҵәы илырхуан .
Иара ҩ-базк идыргалон — идуу араӡнытә , насгьы ҩынтә еиҳаны зыхә ҳаракыз ихәыҷыз ахьтәы баз .
« Иуҭаху алх » , — иарҳәон дара .
Иара араӡнытә баз рымҵԥааны дыҩны дцон .
Ҽнак зны аӡәы аҷкәын диазҵааит : « Иузымдырӡои уара ахьтәы базк ҩ-раӡнытә ишаԥсоу ? »
Аҷкәын дааԥышәарччан ҿааиҭит : « Ҳәарада , издыруеит » . — « Нас избан уара еснагь араӡнытә зуго ? » — дҵааит уи ауаҩ .
Ҭакс уи аҷкәын ус иҳәеит : « Ахьтәы баз алсхыр , ахәмарра аҵыхәтәа ԥҵәоит .
Ишәдыруандаз шаҟа раӡны баз сымоу ! »
Ари аҷкәын хәыҷ иман ихархәагоу аҟәыӷара — уи аҟазшьа аиҳабацәагьы иҿырҵаар рылшоит .
Абиблиаҿы иануп : « Ихархәагоу аҟәыӷареи ухәыцратә лшарақәеи хьчала . . .
Убасҟан ишәарҭадоу амҩала уцалоит , насгьы џьаргьы ушьацәхныслаӡом » ( Ажәам . [ Прит . ]
3 : 21 , 23 ) . Ус анакәха « ихархәагоу аҟәыӷара » закәу , насгьы уи ахархәашьа адырра , — ари ҳшәарҭадара зхьыԥшу ауп .
Уи ҳара иҳацхраауеит ииашоу амҩаҿы ашьацәхнымслара , насгьы ҳамшәаӡакәа , лак-ҩакрада ԥхьаҟа ацара .
Ихархәагоу аҟәыӷара иаҵанакуа адырреи аилкаареи мацара акәӡам .
Адырра змоу ауаҩы ажәабжьқәеи афактқәеи еизигоит .
Аилкаара змоу ауаҩы афактқәа шеидҳәалоу ибоит .
Аҟәыӷара змоу ауаҩы адырреи аилкаареи еидиҳәалоит , насгьы аус аҿы ихы иаирхәоит .
Еилҳаргап ҿырԥштәык .
Абиблиа зшәырҵо ауаҩы аҵаразы ацхыраагӡа ирласны даԥхьеит , насгьы еиликааит .
Аҵара аан иара азҵаарақәа зегь рҭак иашаны иҟаиҵоит .
Иара аизарақәа рахь дныҟәоит , насгьы аҭакқәа рыҟаҵараҿы иҽалаирхәуеит .
Уи зегьы иаанарԥшуазар алшоит доуҳала ишизҳауа .
Аха иаҳҳәар ҳалшома иара аҟәыӷара иоуит ҳәа ?
Ус ауп ҳәа ҳазҳәом .
Иҟалап иаҳауа зегьы аилкаара изымариазар .
Аха уи аҟәыӷара иоуеит аҵабырг инақәыршәаны дынхалар , насгьы иоуз адырреи аилкаареи ииашаны ихы иаирхәалар .
Иара иӡбарақәа ахшыҩ рыҵазар , насгьы ибзианы дрызхәыцуазар , агәра ганы иаҳҳәар ҳалшоит ихархәагоу аҟәыӷара ааирԥшуеит ҳәа .
Матфеи 7 : 24 — 27 аҟны иануп Иисус Христос иааигаз хазы-хазы аҩнқәа зыргылаз ауаа ирызку аҿырԥштәы .
Урҭ рахьтә руаӡәк дуаҩ ҟәышын .
Иара ԥхьаҟа дхәыцны , иҩны ацаҟьа иаҿаиргылеит .
Уи хара ихәыцуа иеиԥш ихы мҩаԥигеит , насгьы агәҽанызаара ааирԥшит .
Иара дхәыцуамызт аԥслымӡ аҿы аҩны аргылара мариоуп , насгьы ахарџь амам ҳәа .
Аҟәыӷара аарԥшны иара ԥхьаҟа иҟало дазхәыцны , иусқәа наигӡон .
Убри аҟынтә афырҭын ӷәӷәа аныҟала , иҩны акгьы амыхьӡеит .
Ишԥаҳалшо ихархәагоу аҟәыӷара аиура , насгьы ахьчара ?
Актәи , шәазхьаԥш Михеи [ Михей ] 6 : 9 иану : « Ихархәагоу аҟәыӷара змоу ауаҩы [ Анцәа ] ихьӡ дацәшәалоит » .
Иегова ихьӡ иацәшәо иара иахь апатуқәҵара имоуп .
Иара Иегова ихьӡ иадҳәалоу зегьы дрыхӡыӡаауеит , инормақәагьы уахь иналаҵаны .
Ҳара ауаҩы ҳаҭырла изыҟазаара ҳалшом , уи ихәаԥшышьақәа ҳзымдыруазар .
Урҭ анеилаҳкаалак ашьҭахь ҳара игәрагара ҳалагоит , иара иҿы аҵара ҳҵалоит , насгьы иҟәыӷоу аӡбарақәа рыдкылараҿы ҳаиҿыԥшлоит .
Ҳара иҳадаҳкыло аӡбарақәа Иеговеи ҳареи ҳаизыҟазаашьақәа ишырныруа ҳазхәыцуазар , насгьы урҭ анҳадаҳкыло Анцәа инормақәа ҳрықәныҟәозар , ихархәагоу аҟәыӷара ҳауеит .
Ҩбагьы , иазгәашәҭ Ажәамаанақәа [ Притчи ] 18 : 1 иану : « Зхала аҟазаара иашьҭоу ихатә гәазыҳәарақәа дрышьҭоуп , насгьы ихархәагоу аҟәыӷара даҿагылоит » .
Ҳара агәҽанызаара ааҳмырԥшлар , Иегова ижәлари иареи ҳарцәыхарахар ҳалшоит .
Зхала аҟазаара иашьҭоу уааны ҳҟамларц азы , Анцәа ихьӡ иацәшәо , насгьы инормақәа пату рықәызҵо ауаа аамҭа рыцаҳхаҳгалароуп .
Ҳҭагылазаашьа иаҳнаҭозар , ихадоуп еснагь Аҳратә зал аҿы ҳаизарақәа рахь анеира , насгьы ҳашьцәеи ҳаҳәшьцәеи уаҟа рацәажәара .
Урҭ аизарақәа рҿы иҳаҳауа ҳгәи ҳахшыҩи рҟынӡа инаҳгалароуп , насгьы иаҳнырлартә алҳаршалар ауп .
Уи адагьы , ҳгәы иҭоу зегь Иегова изеиҭаҳҳәозар , еиҳагьы ҳаизааигәахоит ( Ажәам . [ Прит . ]
3 : 5 , 6 ) . Ҳара Абиблиеи Иегова иорганизациа аҟынтә иҳауа алитературеи ирну ҳаԥхьозар , иара убас инарҵауланы ҳазхәыцуазар , иҟаҳҵо аусқәа рылҵшәа заа иаҳбар ҳалшоит , насгьы ииашоу алхра ҟаҳҵоит .
Иара убас доуҳала ишәу аишьцәа иҳарҭо алабжьарақәа ҳгәаҟынӡа инаҳгалар ауп ( Ажәам . [ Прит . ]
19 : 20 ) . Усҟан ҳара « ихархәагоу аҟәыӷара » ҳаҿагылалом , аха иҳарҳалоит .
Ихархәагоу аҟәыӷара аҭаацәараҿы аизыҟазаашьа бзиақәа рыхьчара иацхраауеит .
Убас ала Абиблиа иаҳәоит « аԥҳәыс лхаҵа дицәшәалааит [ « ӷәӷәала пату иқәылҵалааит » , АдҾ ] ҳәа ( Еф . 5 : 33 ) .
Ишԥаилшо ахаҵа иԥҳәыс лпатуқәҵара аиура ?
Ахаҵа иԥҳәыс пату иқәылҵаларц азы , гәымбылџьбарала ихы мҩаԥигозар , уи алҵшәа изаанагом .
Ҳәарада , аимак рыбжьамларц азы , иԥҳәыс иара ааигәа даныҟоу патуқәҵарала лхы мҩаԥылгаларгьы ауеит .
Аха лхы шԥамҩаԥылго иара даныҟам ?
Иҟалап иара иахь апатуқәҵара зынӡа илцәыӡыр .
Ахаҵа ихы шымҩаԥигаша дазхәыцыр ихәҭоуп иԥҳәыс ииашаҵәҟьаны пату иқәылҵаларц азы .
Иара адоуҳа иалҵшәоу аҟазшьақәа ааирԥшуазар , бзиабаралеи қьиаралеи длызныҟәозар , лпатуқәҵара ӷәӷәа ирҳауеит .
Ҳәарада , иқьырсиану аҳәса рхацәа пату рықәырҵалароуп дара уи иаԥсазаргьы , иаԥсамзаргьы ( Гал . 5 : 22 , 23 ) .
Абиблиаҿы иара убас иануп « ахацәагьы . . . рыҳәса бзиа ирбозароуп » ҳәа ( Еф .
5 : 28 , 33 ) . Лхаҵа ибзиабара лцәыӡыр ҳәа дшәаны аԥҳәыс ицәылҵәахыр лылшоит игәамԥхар алшо , аха здырра азин имоу аинформациа .
Иаҳҳәар ҳалшома уи ихархәагоу ҟәыӷароуп ҳәа ?
Иахиҳәаауазеи лхаҵа зегь анеиликаалак ?
Иарӷәӷәома уи дара реизыҟазаашьақәа ?
Аха аԥҳәыс ианаало аамҭа ԥшааны ҭынч лхаҵа зегь изеиҭалҳәар , иара , хымԥада , уи ахә ҳаракны ишьоит , насгьы еиҳагьы бзиа дибалоит .
Иахьа шәхәыҷқәа ишыдшәырҵо ԥхьаҟатәи шәеизыҟазаашьақәа ирнырыр алшоит
Ахәыҷқәа ииашоу амҩа иқәызҵо рҭаацәа рҳәатәы харҵалароуп ( Еф . 6 : 1 , 4 ) .
Иаанагома уи аҭаацәа рхәыҷқәа рзы аԥҟарақәа рсиа ду шьақәдыргылароуп ҳәа ?
Ахәыҷқәа рҭаацәа дара рҟынтә иззыԥшу , насгьы азымӡырҩра аадырԥшыр иарбан хьырхәроу ирзыԥшу мацара акәӡам ирдыруазар акәу .
Аҭаацәа ихархәагоу аҟәыӷара рымазар , рхәыҷқәа идеилдыркаауеит азыӡырҩра аадырԥшлар зрыхәҭоу .
Иаҳҳәап , ахәыҷы иҭаацәа руаӡәк патуқәымҵарала диацәажәоит .
Ахәыҷы уиқәыҳәҳәар , ма уԥсахы еибакны уаныҟоу дахьурхәыр , иара дшәар ауеит , мамзаргьы зынӡа акгьы уеимҳәо далагар илшоит .
Иара дгәаар , насгьы иҭаацәа дырцәыхарахар ҟалоит .
Ихархәагоу аҟәыӷара змоу аҭаацәа рхәыҷы инаало ахьырхәра , насгьы уи иара ишиныруа иазхәыцуеит . Аҭаацәа рхәыҷы дахьдмырхәлароуп рыԥсахы еибакны ианыҟоу .
Еиӷьуп ҭынч , ихала даныҟоу хаала иацәажәара .
Иара убас ахәыҷы иеилыркаатәуп Иегова ишиҭаху иҭаацәа пату рықәиҵаларц , насгьы наӡаӡа адгьыл аҿы дынхаларц .
Убасҟан ахәыҷы еиликаауеит аҭаацәа пату анрықәиҵо Иегова дышҳараикуа ( Еф . 6 : 2 , 3 ) .
Ус еиԥш иҟоу азыҟазаашьа ахәыҷы игәаҵанӡа инеир алшоит .
Иара ибоит иҭаацәа гәыкала бзиа дшырбо , насгьы еиҳагьы пату рықәиҵалоит .
Ԥхьаҟагьы иара дшәалаӡом гәхьаас имоу рзеиҭаҳәаразы рааигәа анеира .
Ҭаацәарақәак ахәыҷы дгәаар ауеит ҳәа ахаан дахьдырхәӡом .
Аха дышԥаҟало ахәыҷы ианизҳалак ?
Дицәшәалома иара Иегова , насгьы еиликаалома Анцәа инормақәа инарықәыршәаны анхара шаҟа иҟәыӷароу ?
Иҭаххома иара гәык-ԥсык ала Иегова имҩақәҵарақәа рыдкылара , мамзаргьы адоуҳатә усқәа мап рыцәкны зхала аҟазаара иашьҭоу уаҩны дҟалоу ? ( Ажәам . [ Прит . ]
13 : 1 ; 29 : 21 ) . Аскульптор бзиа иҟаиҵарц ииҭаху заа идыруеит .
Иара иҟаиҵо ашедевр алҵырц азы , ус баша ахаҳә ахәҭақәа амирҷҷаӡом .
Ихархәагоу аҟәыӷара змоу аҭаацәа раамҭа еигӡаӡом Иегова инормақәа реилкаареи урҭ инарықәыршәаны анхареи рзы , уи ала дара иаадырԥшуеит иара ихьӡ ишацәшәо .
Иегова иорганизациеи иареи рҟынтә рҽаныԥхьарымкуа , дара ихархәагоу аҟәыӷара роуеит , насгьы рҭаацәаратә еизыҟазаашьақәа дырӷәӷәоит .
Ҳара есыҽны аӡбарақәа ҳадаҳкылоит , урҭ рҟынтә ӡбарақәак ҳаԥсҭазаара зегь ианырыр алшоит .
Иаҭахӡам ирццакны аӡбара адкылара .
Еиӷьуп шәааҭгылар , насгьы шәыӡбарақәа шәахькылырго шәазхәыцлар .
Иегова инапхгара шәашьҭаз , насгьы Анцәа иҟәыӷара шәхы иашәырхәала .
Убас ала шәара ихархәагоу аҟәыӷара шәыхьчоит , насгьы наӡаӡатәи аԥсҭазаара шәоур шәылшоит ( Ажәам . [ Прит . ] 3 : 21 , 22 ) .
« Агәрахаҵара — ари гәыӷрала ҳаззыԥшу анаӡара . . . ауп » ( АУР . 11 : 1 ) .
АШӘАҚӘА : 81 , 134
Ишԥадырӷәӷәоз ажәытәан инхоз Иегова имаҵзуҩцәа рыгәрахаҵара ?
Иарбан ҳамҭақәоу Иегова иҳаиҭаз ҳагәрахаҵара ҳарӷәӷәаларц азы ?
Ишԥаҳацхраар алшо агәрахаҵара ӷәӷәа ?
1 , 2 . а ) Излеиԥшымзеи ҳара иҳамоу иссиру агәыӷреи ари адунеи аҿы ауаа ирымоу агәыӷреи ?
б ) Иарбан ихадоу зҵаарақәоу еилҳарго ?
ИИАШАҴӘҞЬОУ ақьырсианцәа зегьы иссиру агәыӷра рымоуп .
Анцәа идоуҳала иалху ақьырсианцәа реиԥш « егьырҭ ауасақәагьы » ргәы хыҭ-хыҭуа иазыԥшуп Анцәа раԥхьатәи игәҭакы анынагӡахо , насгьы ихьӡ аныҳаракхо аамҭа ( Иоанн 10 : 16 ; Матф .
6 : 9 , 10 ) . Ари ауаа ирымазар алшо иреиӷьу , насгьы иџьашьахәу гәыӷроуп .
Иара убас ҳара иҳаурц ҳҭахуп иссиру аҳамҭа — наӡаӡатәи аԥсҭазаара ажәҩан аҿы , ма адгьыл аҿы ( 2 Пиотр 3 : 13 ) .
Убри адагьы , ҳаамҭазы Анцәа ижәлар еиҳа доуҳала еизҳалоит ҳәа ҳазыԥшуп .
Ҳәарада , ари адунеи аҿы инхо ауаагьы агәыӷрақәа рымоуп , аха урҭ ргәыӷрақәа еснагь изынаӡом .
Иаҳҳәап , миллионҩыла ауаа алотереиа иаиааирц рҭахуп , аха ргәыӷрақәа лассы-лассы инаӡом .
Ииашаҵәҟьоу агәрахаҵара акәзар — ари ақьырсианцәа гәыӷрала иззыԥшу анаӡара ауп ( Аур .
11 : 1 ) . Аха иҟалап уеизгьы шәхы шәазҵаауазар : иҟаҵатәузеи ҳгәыӷрақәа рышьаҭа еиҳагьы иӷәӷәахарц азы ?
Насгьы ишԥаҳацхраар алшо ҳзықәгәыӷуа ахь иҳамоу агәрахаҵара ӷәӷәа ?
Иарбан ҵабыргу ақьырсиантә гәрахаҵара шьаҭас иамоу ?
Агәнаҳа иаҵоу ауаа агәрахаҵара шрымоу ииӡом , насгьы уи ахала еизҳауам .
Агәрахаҵара ҳаурц азы , Анцәа иԥшьоу идоуҳа ҳгәы ианырларц алҳаршалар ауп ( Гал . 5 : 22 ) .
Абиблиаҿы ианӡам Иегова агәрахаҵара имоуп , ма уи иҭахуп ҳәа , избанзар Иегова зегь зымчу , Жәҩантәылаҿы зегь раасҭа иҟәыӷоу иоуп .
Иара игәҭакқәа рынагӡара иаԥырхагоу ҳәа акгьы ыҟам .
Жәҩантәи Ҳаб иқәыргәыӷрақәа шынаӡо аҵыхәтәанынӡа агәра ганы дыҟоуп аҟынтә , урҭ ирызкны иҳәоит : « Инаӡеит , иҟалараны иҟаз ҟалеит ! »
( Уаԥхьа Аатра 21 : 3 — 6 . )
Ақьырсиантә гәрахаҵара шьаҭас иамоуп Иегова « ииашоу Анцәа » шиакәу иазку аҵабырг , иара еснагь иажәа наигӡоит ( Ҩынтә . [ Втор . ] 7 : 9 ) .
Иарбан гәыӷроу ирымаз Иисус Христос адгьыл ахь даанӡа инхоз ииашаз аҳәсеи ахацәеи ?
Ауриацәа рахь 11 - тәи ахаҿы еиқәыԥхьаӡоуп агәрахаҵара ӷәӷәа аазырԥшуаз 16 - ҩык аҳәсеи ахацәеи рыхьӡқәа .
Урҭ , насгьы егьырҭ Иегова имаҵзуҩцәа аӡәырҩы ирызкны ари асаламшәҟәаҿы автор Анцәа идоуҳала иҩит дара ирымаз агәрахаҵаразы шаҳаҭра роуит ҳәа ( Аур .
11 : 39 ) . Урҭ зегьы Анцәа иқәыргәыӷра инақәыршәаны « ахылҵшьҭра » данааиуа иазыԥшын . Дара ирдыруан уи « ахылҵшьҭра » Аҩсҭаа ишьҭихыз аҿагылара аҵыхәтәа шԥиҵәо , насгьы Иегова раԥхьатәи игәҭакы шынаигӡо ( Аҟаз . [ Быт . ] 3 : 15 ) .
Урҭ ииашаз Анцәа имаҵзуҩцәа ԥсит ауаа ажәҩан аҿы анхаразы алшара рзаазыртыз изқәыргәыӷыз « ахылҵшьҭра » , Иисус Христос , дааиаанӡа ( Гал .
3 : 16 ) . Аха Иегова иқәыргәыӷрақәа рыбзоурала , урҭ анаӡара ахьроуа џьанаҭ дгьыл аҿы рыԥсы ҭаҵахоит ( Аԥсал . 36 : 11 [ 37 : 11 , АдҾ ] ; Ис . [ Ис . ] 26 : 19 ; Ос . [ Ос . ] 13 : 14 ) .
5 , 6 .
Иарбан гәыӷроу Авраам иҭаацәеи иареи ирымаз , насгьы ирыцхраазеи дара рыгәрахаҵара ӷәӷәаны ахьчара ?
( Шәахәаԥш астатиа алагамҭаҿы иаагоу асахьа . )
Ауриацәа рахь 11 : 13 аҿы иануп Христос дааиаанӡа инхоз Анцәа имаҵзуҩцәа шьоукы рыӡбахә : « Убарҭ зегьы агәрахаҵара шрымаз иԥсит , изқәыргәыӷыз абла аҭаԥшра иахьымӡаӡакәа , изқәыргәыӷыз акәзар , уи харантә инахьыԥшуан , иеигәырӷьон » .
Руаӡәк Авраам иакәын .
Игәалашәозма иара еснагь изқәыргәыӷыз « ахылҵшьҭра » инапхгара аҵаҟа анхаразы имаз агәыӷра ?
Иисус иҿагылаҩцәа иреиҳәеит : « Авраам , шәара шәаб , Сара сбарамш дазгәырӷьон : иагьибеит , дагьеигәырӷьеит » ( Иоанн 8 : 56 ) .
Убас уҳәар алшоит Сарра , Исаак , Иаков , насгьы егьырҭ Анцәа имаҵзуҩцәагьы ирызкны .
Дара еснагь иргәалашәон Аҳра иадҳәалоу агәыӷра , насгьы уи « ргылаҩыс , шаҩыс » иамоу Анцәа шиакәу ( Аур . 11 : 8 — 11 ) .
Ирыцхраазеи Авраам иҭаацәеи иареи рыгәрахаҵара ӷәӷәаны ахьчара ?
Дара Иегова иӡбахә еилыркаауан .
Зны-зынла Анцәа амаалықьцәеи , абарақәеи , аԥхыӡқәеи рыла драцәажәон .
Иҟалап иара убас дара Анцәа деилыркаауазҭгьы ииашаз , зықәрахь инеихьаз Иегова имаҵзуҩцәа ирзеиҭарҳәоз , мамзаргьы зыгәра агара иаԥсаз ажәытә документқәа рҟынтәи .
Аха еиҳа ихадоу , дара ироуаз адыррақәа рыхә ҳаракны иршьон , иара убас Анцәа иқәыргәыӷрақәеи иҭахрақәеи ргәалашәон , насгьы урҭ ирызхәыцуан .
Ргәыӷра убриаҟара иӷәӷәан , Анцәа изиашаны иаанхарц азы еиуеиԥшым ауадаҩрақәа рыхгара иазхиан .
Дышԥеиҷаҳаи бзиабарала Иегова ҳагәрахаҵара арӷәӷәара ҳалшарц , насгьы иҟаҳҵалар акәзеи ҳхаҭа ?
Ҳагәрахаҵара ӷәӷәаны иаанхарц азы , Иегова бзиабарала иара Иажәа , Абиблиа , ҳаиҭеит .
Ҳара анасыԥи ақәҿиарақәеи ҳамазарц азы , иааиԥмырҟьаӡакәа есыҽны Анцәа Иажәа ҳаԥхьалар ауп ( Аԥсал . 1 : 1 — 3 [ 1 : 1 — 3 , АдҾ ] ; уаԥхьа Аусқәа 17 : 11 ) .
Уи адагьы , ажәытәан инхоз Иегова имаҵзуҩцәа реиԥш , ҳаргьы Анцәа иқәыргәыӷрақәа еснагь ҳрызхәыцлар , насгьы иҭахрақәа наҳагӡалар ауп .
Игәрагоу , иҟәышу атәы ила Иегова меигӡарахда адоуҳатә фатәы ҳаиҭоит ( Матф . 24 : 45 ) .
Еилаҳкаауа ахә ҳаракны иаҳшьозар , ажәытәан инхоз Анцәа изиашаз имаҵзуҩцәа ҳреиԥшхоит , дара Аҳра иадҳәалаз ргәыӷра шынаӡо агәра ргон .
Ишԥалшо анцәаиҳәара ҳагәрахаҵара арӷәӷәар ?
Ажәытәан инхоз Анцәа имаҵзуҩцәа рыгәрахаҵара арӷәӷәаразы Анцәа иҳәон .
Анцәа рыҳәарақәа рҭак шыҟаиҵоз анырбоз , рыгәрахаҵара еиҳа иӷәӷәахон ( Неем . [ Неем . ] 1 : 4 , 11 ; Аԥсал . 33 : 5 , 16 , 18 [ 34 : 4 , 15 , 17 , АдҾ ] ; Дан . [ Дан . ]
9 : 19 — 21 ) . Ҳаргьы гәык-ԥсык ала Анцәа ҳиҳәалар ҳалшоит , насгьы дшаҳзыӡырҩуа , агәырӷьара мырӡкәа зегь рыхгаразы амч шҳаиҭо агәра ганы ҳаҟазар ауеит .
Ҳаҳәарақәа рҭак анҳауа , ҳагәрахаҵара ӷәӷәахоит .
( Уаԥхьа 1 Иоанн 5 : 14 , 15 . )
Агәрахаҵара Анцәа идоуҳа иалҵшәоу аҟазшьақәа ируакуп аҟынтә , идоуҳа ҳаиҭаларц азы Анцәа ҳиҳәалар ауп .
Иисусгьы уи аҟаҵара ҳгәазҭеиҵон ( Лука 11 : 9 , 13 ) .
Ҳзызиҳәалар ҳахәҭоузеи ҳара еиҭа Анцәа ?
Аха ҳаҳәарақәа рҿы ацхыраара мацара акәӡам Анцәа ҳзызиҳәо .
Ҳара иара убас есыҽны Анцәа иҭабуп ҳәа иаҳҳәалар , насгьы дҳарҽхәалар ҳахәҭоуп , избанзар иара иус џьашьахәқәа даара ирацәоуп ( Аԥсал .
39 : 6 [ 40 : 5 , АдҾ ] ) . Ҳаҳәарақәа рҿы иаҳхаҳмыршҭлар ауп « абахҭа иҭаку , ирбаандаҩу » , ҳхаҭақәа убарҭ ирыцҭаку ҳакәушәа .
Иара убас ҳара адунеи ахьынӡа-наӡааӡо инхо ҳашьцәа , еиҳарак аҭакԥхықәра зхахьы изго , рзы Анцәа ҳиҳәалар ауп .
Иегова ҳаҳәарақәа рҭак шыҟаиҵо анаҳбо , ҳгәы ҭгәырӷьаауеит ( Аур . 13 : 3 , 7 ) .
Изусҭцәада Анцәа изиашаны иаанхаз , насгьы ирызҭози дара амч ?
Ауриацәа рахь 11 - тәи ахаҿы апостол Павел зыхьӡ ҳәам Анцәа имаҵзуҩцәа аӡәырҩы ирхыргоз ауадаҩрақәа рыӡбахә иҩит .
Убас , Павел агәрахаҵара ӷәӷәа аазырԥшуаз , ииашаз аҳәсақәа рыӡбахә иҳәеит .
Дара рԥацәа рцәыԥсуан , аха аԥсҭалара абзоурала урҭ еиҭа ирзыгьежьуан .
Анаҩс Павел егьырҭ ирызкны иҩуан « ироуаз ахақәиҭра мап ацәыркуан . . . нас аԥсҭазаара ҿыц азы ԥсҭалара роуразы » ҳәа ( Аур .
11 : 35 ) . Павел урҭ рыхьӡ имҳәаӡеит , аха иҟалап иара Навуфеии Захариеи реиԥш иҟаз Анцәа имаҵзуҩцәа рыӡбахә имазҭгьы . Дара Анцәа иахьизыӡырҩуаз , насгьы игәҭакы ахьынарыгӡоз азы ахаҳә ргәыдҵаны иршьит ( 1 Аҳ . [ 1 Цар . ] 21 : 3 , 15 ; 2 Аш . [ 2 Лет . ]
24 : 20 , 21 ) . Даниил иҩызцәеи иареи Анцәа изиашаны иаанымхазҭгьы , ахақәиҭра роур ауан .
Аха дара Анцәа имч дуӡӡала дрыцхраар шилшо агәра ргон , уи абзоурала « алымқәа рсаса ршәаҳауан , амцабз-еилацәқәырԥа дырцәон » ( Аур . 11 : 33 , 34 ; Дан . [ Дан . ] 3 : 16 — 18 , 20 , 28 ; 6 : 13 , 16 , 21 — 23 ) .
Иарбан ԥышәарақәоу аԥааимбарцәа шьоукы рыгәрахаҵара абзоурала ирхыргаз ?
Аԥааимбарцәа Михеии Иеремиеи рыгәрахаҵаразы ирхыччон , иҭаркуан .
Егьырҭ Анцәа имаҵзуҩцәа , иаҳҳәап , аԥааимбар Илиа иеиԥш иҟаз , « ацәҳәырақәа , ашьхақәа ирықәын , аҳаԥқәа ирыҵан , аԥсҭақәа ирҭан » .
Урҭ зегьы Анцәа изиашаны иаанхеит , избанзар гәыӷрала иззыԥшыз шынаӡо агәра ргон ( Аур . 11 : 1 , 36 — 38 ; 1 Аҳ . [ 1 Цар . ] 18 : 13 ; 22 : 24 — 27 ; Иер . [ Иер . ]
20 : 1 , 2 ; 28 : 10 , 11 ; 32 : 2 ) . Иҳазҭада ахачҳара аарԥшраҿы аҿырԥш дуӡӡа , насгьы ицхраазеи иара ?
Павел агәрахаҵара ӷәӷәа аазырԥшуаз аҳәсеи ахацәеи рыӡбахә аниҩы ашьҭахь , уи аҿы аҿырԥш дуӡӡа ҳазҭаз Иҳақәиҭу Иисус Христос иӡбахә иҳәеит .
Ауриацәа рахь 12 : 2 иануп иара иаҭәаз агәырӷьаразы « аџьар [ « ашьаҟа » , АдҾ ] дахәхеит , убри ала дларҟәын , ицәа ԥҽын , аха уажәы Анцәа иарӷьараҿ дтәоуп » ҳәа .
Иисус зегь реиҳа ицәгьаз аԥышәара аан иааирԥшыз агәрахаҵара ӷәӷәа инарҵауланы ҳазхәыцлар ауп .
( Уаԥхьа Ауриацәа рахь 12 : 3 . )
Иисус иеиԥш , идыргәаҟуаз раԥхьатәи ақьырсианцәа , иаҳҳәап , аҵаҩы Антипа иеиԥш иҟаз , аҵыхәтәанынӡа Анцәа изиашаны иаанхеит ( Аат .
2 : 13 ) . Урҭ ирзыԥшын аҳамҭа — ажәҩан аҿы анхаразы аԥсҭалара , уи ажәытәан инхоз Анцәа имаҵзуҩцәа ззыԥшыз еиӷьу аԥсҭалара аасҭа еиҳауп ( Аур .
11 : 35 ) . 1914 шықәсазы Анцәа Иаҳра анышьақәгыла ашьҭахь , иԥсхьаз Анцәа идоуҳала иалхыз урҭ аҳәсеи ахацәеи зегьы Христос анапхгара ицруларц азы жәҩантәи аԥсҭалара роуит ( Аат . 20 : 4 ) .
13 , 14 .
Иарбан ԥышәарақәоу дзықәшәаз Рудольф Граихен , насгьы ицхраазеи иара ?
Иахьа миллионҩыла ауаа Христос иҿыԥшны ирымоу агәыӷра еснагь иазхәыцуеит , насгьы аԥышәарақәа рыгәрахаҵара дырԥсыҽыртә алдыршом .
Еилҳаргап 1925 шықәса Германиа ииз Рудольф Граихен иҿырԥштәы .
Данхәыҷыз иҩны аҭӡамц аҿы абиблиатә сахьақәа кнаҳан .
Иара игәалашәон : « Руак аҿы ақәыџьмеи асыси , аӡыси абжьаси , аҳәыси алыми шеицу , урҭ зегьы аҷкәын хәыҷы дышрыцыз анын .
[ . . . ]
Урҭ асахьақәа схаҿы наӡаӡа иаанхеит » ( Ис . [ Ис . ]
11 : 6 — 9 ) . Рудольф акыршықәса гәымбылџьбарала ишьҭашәарыцон — раԥхьа анацисттә гестапо , анаҩс ГДР иҟаз Штази , аха џьанаҭ дгьыл иадҳәалаз игәыӷра шыӷәӷәаз иаанхеит .
Рудольф иԥсҭазаараҿы ицәгьаз егьырҭ ауадаҩрақәагьы ыҟан .
Бзиа иибоз иан Равенсбриук алагер аҿы атиф лыхьны дыԥсит , зыгәрахаҵара ԥсыҽхаз иаб Иегова ишаҳаҭ иакәны уаҳа дшыҟам ала ақьаад инапы аҵеиҩит .
Рудольф абахҭа данҭыҵ , раионтә хылаԥшҩыс амаҵ аура далагеит , насгьы Галаад ашкол аҿы аҵаразы ааԥхьара ирҭеит .
Уи миссионерс амаҵ аура дрышьҭит , иара Чили раионтә хылаԥшҩыс имаҵзура иациҵеит .
Аха уи аԥышәара ҿыцқәа изыԥшын .
Рудольф ԥҳәысс дигеит Петси зыхьӡыз миссионерс амаҵ зуаз аиаҳәшьа , аха рчара ашьҭахь шықәсык анҵы арыцҳара ду иақәшәеит — рыԥҳа ԥшқа дыԥсит .
Ԥыҭрак ашьҭахь Петсигьы дыԥсит , уи 43 шықәса ракәын илхыҵуаз .
Рудольф арҭ агәаҟрақәа ахачҳара аарԥшны ихигеит .
Август 1 , 1997 шықәсазы иҭыҵыз « Сторожевая башня » ( адаҟьақәа 20 — 25 ) аҿы ибиографиа анын .
Уи аамҭазы Рудольф иқәрахь дышнеихьазгьы , дшычмазаҩызгьы , аизара еиҳабыс , насгьы пионерс амаҵ иуан .
Иаажәга Иегова ишаҳаҭцәа иахьа ашьҭашәарыцарақәа раан агәырӷьара шырцәымӡуа узырбо аҿырԥштәқәа .
Иегова ишаҳаҭцәа инымҵәаӡо , даара иуадаҩу аԥышәарақәа раангьы агәырӷьареи агәыӷреи рцәыӡӡом .
Иаҳҳәап , Сингапур , Еритреа , Аладатәи Кореа ҳашьцәеи ҳаҳәшьцәеи аӡәырҩы абахҭа иҭакуп , еиҳарак Иисус иажәақәа инарықәыршәаны абџьар ашьҭыхра мап ахьацәыркыз азы ( Матф . 26 : 52 ) .
Шәҩыла иҭаку рыбжьара иҟоуп Еритреиа иҭаку аишьцәа Исаак , Негеде , Паулос , урҭ ҭакуижьҭеи 20 шықәса иреиҳауп !
Зықәрахь инеиз рҭаацәа рхылаԥшразы , насгьы аҭаацәара аԥҵаразы алшара шрымамгьы , уи адагьы , гәымбылџьбарала ишрызныҟәогьы , урҭ Анцәа изиашаны иаанхоит .
Иегова ишаҳаҭцәа рофициалтә саит аҿы урҭ аишьцәа рпотреҭқәа ыҟоуп .
Аҭынчра зныԥшуа , иҿаԥха-ҿаччо рхаҿсахьақәа агәрахаҵара ӷәӷәа шрымоу рнубаалоит .
Абахҭа ахьчаҩцәагьы урҭ пату рықәырҵо иалагеит .
Шәырҿыԥшуама шәара шәеизараҿы иҟоу агәрахаҵара ӷәӷәа змоу аишьцәеи аиаҳәшьцәеи ?
( Шәрыхәаԥш абзацқәа 15 , 16 . )
Шәышԥахьчар алшо агәрахаҵара ӷәӷәа ?
Иегова ишаҳаҭцәа реиҳараҩык игәымбылџьбароу ашьҭашәарыцарақәа ахаангьы ирықәымшәацт .
Аха уеизгьы дара даҽа ԥышәарақәак рымоуп .
Аӡәырҩы ӷарны инхоит , ма ртәылаҿы аибашьрақәа цоит , егьырҭ аԥсабаратә рыцҳарақәа ирықәшәоит .
Шьоукы Моисеии егьырҭ апатриархцәеи реиԥш , аԥсҭазаара бзиа аанрыжьит , ма ахьӡ-аԥша мап ацәыркит .
Дара ирылшо зегь ҟарҵоит рхазы мацара анхара агәаҳәара ихнамхырц азы .
Изларылшозеи уи ?
Дара Иегова бзиа дырбоит , насгьы аиашамра шықәиго , иара убас изиашоу имаҵзуҩцәа аҳамҭа — аиашара ахьыҟало адунеи ҿыц аҿы наӡаӡа анхара — шриҭо ала иқәыргәыӷра агәра ргоит .
( Уаԥхьа Аԥсалом 36 : 5 , 7 , 9 , 29 [ 37 : 5 , 7 , 9 , 29 , АдҾ ] . )
Шәзызхиоузеи шәара , насгьы еилҳаргозеи анаҩстәи астатиаҿы ?
Ари астатиаҿы ҳара еилаҳкааит Анцәа иқәыргәыӷрақәа рызхәыцреи есыҽнытәи анцәаиҳәарақәеи ҳагәрахаҵара арӷәӷәара ишҳацхраауа .
Уи ҳгәыӷра еснагь азхәыцра , насгьы гәыӷрала ҳаззыԥшу шынаӡо агәра го ҳзықәшәо аԥышәарақәа зегьы рыхгара иҳацхраауеит .
Аха Абиблиаҿы агәрахаҵара иаанаго « гәыӷрала ҳаззыԥшу » аасҭа еиҳауп .
Уи анаҩстәи астатиаҿы еилҳаргоит .
Абзац 14 .

Шәахәаԥш иара убас апрель 22 , 2002 шықәсазы иҭыҵыз « Пробудитесь ! »
аҿы иану астатиа « Испытания не угасили моей надежды » , уа Словакиа инхоз Андреи Ханак иҭоурых еиҭаҳәоуп .
« Агәрахаҵара — ари . . . иумбо , аха уи шыҟаҵәҟьоу шьақәзырӷәӷәо ауп » ( АУР . 11 : 1 , АДҾ ) .
АШӘАҚӘА : 54 , 125
Ишԥаҳацхраауеи Нои иҿырԥштәы агәрахаҵара аарԥшра иаанаго аилкаара ?
Ишԥаҳалшо агәрахаҵара ааҳарԥшлар ?
Избан агәрахаҵарагьы абзиабарагьы зхадоу ?
Ҳашԥазыҟазар акәу ҳара ақьырсиантә гәрахаҵара ?
АҚЬЫРСИАНТӘ гәрахаҵара даараӡа ихадоу ҟазшьоуп .
Уи ауаа зегьы ирымам ( 2 Фес . 3 : 2 ) .
Аха Анцәа имаҵзуҩцәа зегьы агәрахаҵара риҭеит ( Рим . 12 : 3 ; Гал . 5 : 22 ) .
Агәрахаҵара змоу зегьы уи азы Анцәа иҭабуп ҳәа иарҳәалар рыхәҭоуп .
2 , 3 . а ) Иарбан зылԥхарақәоу агәрахаҵара змоу зегьы ирзыԥшу ?
б ) Иарбан зҵаарақәоу еилҳарго ?
Жәҩантәи Ҳаб Иԥа ила ауаа иара иахь ааԥхьара риҭоит .
Иисус игәра зго ауаҩы игәнаҳақәа ианажьзар алшоит .
Уи иабзоураны иара Иегова дизааигәахар илшоит , насгьы уи аиҩызара наӡаӡа иҟалоит ( Иоанн 6 : 44 , 65 ; Рим . 6 : 23 ) .
Изакәытә гәыӷра ссирузеи !
Ҳазлаԥсахазеи ҳара ари аҩыза азылԥхара ?
Ауаа зегьы агәнаҳа иаҵоуп , убри аҟынтә ҳара ҳзыԥсоу аԥсра ауп ( Аԥсал .
102 : 10 [ 103 : 10 , АдҾ ] ) . Аха Иегова абзиарахь ҳхы ҳархар шҳалшо ибеит .
Ҳзыԥсам ақьиара аарԥшны , ажәабжь бзиа гәык-ԥсык ала адкылара дҳацхрааит .
Ҳара Иисус иахь агәрахаҵара аарԥшра ҳалагеит , насгьы наӡаӡатәи аԥсҭазааразы агәыӷра ҳауит .
( Уаԥхьа 1 Иоанн 4 : 9 , 10 . )
Аха изакәызеи агәрахаҵара ?
Анцәа ҳара ҳзы иҟаиҵаз , насгьы ҳаԥхьаҟа иаҳзыҟаиҵо ахьаҳдыруа , иаанагома агәрахаҵара ҳамоуп ҳәа ?
Еиҳа ихадоу , ишԥааҳарԥшлар акәу агәрахаҵара ?
Иҳаилшәыркаа агәрахаҵара ари баша ак аилкаара аасҭа изеиҳау .
Агәрахаҵара иаанаго Анцәа игәҭакы аилкаара мацара акәӡам , уи акырӡа еиҳауп .
Ари Анцәа игәаԥхара инақәыршәаны анхара иҳацхраауа мчы ӷәӷәоуп .
Анцәа аиқәырхаразы иаҳзыҟаиҵаз ауаҩы агәра игозар , ажәабжь бзиа ауаа ирзеиҭеимҳәалар изычҳаӡом .
Апостол Павел иҳәоит : « Иисус Иҳақәиҭу шиакәу агәра азхоуҵозар , абри атәы аргама ауаа ирылаурҵәозар , Анцәа Уи аԥсцәа рахьтә дыширгылаз угәы-уԥсы азыразызар , уеиқәхараны уҟоуп ; избан акәзар гәык-ԥсыкалатәи агәрахаҵара ауаҩы диашаныҟәгаҩны дҟанаҵоит , абри агәрахаҵара аргама , иаартны ауаа рыларҵәара — еиқәырхагоуп » ( Рим .
10 : 9 , 10 ; 2 Кор . 4 : 13 ) .
Избан агәрахаҵара зхадоу , насгьы ишԥаҳалшо уи ахьчара ?
Иаажәга аҿырԥштәы .
Анцәа идунеи ҿыц аҿы наӡаӡа анхара ҳҭахызар , ҳәарада , агәрахаҵара ааҳарԥшлар , насгьы уи ҳахьчалар ауп .
Уи аӡы зҵаҭәалатәу аҵиаа иеиԥшуп .
Зыԥсы ҭоу аҵиаа зыԥсы ҭам еиԥш акәымкәа , еснагь аҽаԥсхуеит .
Ишахәҭоу еиԥш аҵиаа аӡы аҵоумҭәалар иканӡоит , аха иааиԥмырҟьаӡакәа аӡы аҵоуҭәалар , иԥшӡаӡа , иӷәӷәаны еизҳалоит .
Иӷәӷәоу аҵиаагьы аӡы амаиур иканӡоит , насгьы иҩоит .
Ҳагәрахаҵарагьы убас ахьыр алшоит .
Уи ҳмырӷәӷәалар иԥсыҽхоит , аҵыхәтәаны зынӡа иаҳцәыӡуеит ( Лука 22 : 32 ; Аур .
3 : 12 ) . Аха уи ҳаиҷаҳауазар , аԥсы ҭазаауеит , еснагь иӷәӷәаны иҟазаауеит , насгьы еизҳалоит ( 2 Фес . 1 : 3 ; Тит 2 : 2 ) .
Иарбан ҩ-ганку иамоу агәрахаҵара , Ауриацәа рахь 11 : 1 иану инақәыршәаны ?
Ауриацәа рахь 11 : 1 ( уаԥхьа ) аҿы иануп агәрахаҵара иаанаго .
Ишаҳбо еиԥш , агәрахаҵара ҩ-ганк амоуп .
Актәи , уи « гәыӷрала ҳаззыԥшу » ауп , иаҳҳәап , ацәгьа ақәгареи адунеи ҿыц ашьақәыргылареи реиԥш иҟоу ҳаԥхьаҟа иҟало ахҭысқәа .
Аҩбатәи , уи иумбо , аха иҟаҵәҟьоу ауп .
Ари ажәеинраалаҿы « шьақәзырӷәӷәо » ҳәа еиҭагоу абырзен ажәа иумбо шыҟаҵәҟьоу шьақәзырӷәӷәо аанарԥшуеит , иаҳҳәап , Анцәа Иегова , Иисус Христос , амаалықьцәа , жәҩантәи Аҳра ( Аур .
11 : 3 ) . Ишԥаҳалшо ҳгәыӷра аԥсы шҭоу , насгьы Анцәа Иажәаҿы иумбо иазкны иаҳәо агәра шаҳго ааҳарԥшыр ?
Уи ҳалшоит ҳажәақәеи ҳусқәеи рыла , избанзар урҭ рыда агәрахаҵара узаарԥшуам .
Ишԥаҳацхраауеи Нои иҿырԥштәы агәрахаҵара аарԥшра иаанаго аилкаара ?
( Шәахәаԥш астатиа алагамҭаҿы иаагоу асахьа . )
Ауриацәа рахь 11 : 7 аҿы Нои иааирԥшыз агәрахаҵара аӡбахә ануп : « Иҟалараны иҟаз ахҭыс ааиаанӡа агәҽанҵара зауз Нои , иаҳаз атәы азхаҵаны , уи аныҟалаша ҳәа дымԥшӡакәа , аӷба ҟаиҵоит , иҭаацәарагьы еиқәирхоит » .
Нои агәрахаҵара иман аҟынтә , аӷба , ма аковчег , ду иргылеит .
Агәра ганы ҳаҟазар ҳалшоит иааикәыршаны иҟаз ауаа ари аҩыза аргылара дуӡӡа зиҭаху ҳәа ишиазҵаауаз .
Иаҳҳәар ҳалшома Нои аҭак риҭомызт , мамзаргьы шәара ишәусым ҳәа реиҳәон ҳәа ?
Ҳәарада , мап !
Нои игәрахаҵара гәымшәарыла ауаа ажәабжь рзеиҭаҳәареи аԥхьаҟа Анцәа иӡбара шыҟало ргәырҽанҵареи игәазҭанаҵон .
Иҟалап иара ауаа Иегова иажәақәа рзеиҭеиҳәозҭгьы : « Зыԥсы ҭоу зегьы рҵыхәтәа ааит сҿаԥхьа , избанзар дара ирыхҟьаны адгьыл қәымчрала иҭәит . . .
Сара адгьыл аҿы аӡхыҵра дуӡӡа ҟасҵоит , ажәҩан аҵаҟа аԥсҭазааратә мчы змоу цәеижьс иҟоу зегьы ықәысхырц » .
Ҳәарада , Нои иара убас ауаа ирылеиҳәон еиқәхарц азы , Анцәа ишиҳәаз еиԥш , аковчег ишҭалар акәу .
Ааи , Нои « аиаша-ҵабырг рылазырҵәоз » иакәын , уи алагьы агәрахаҵара шимаз шьақәирӷәӷәеит ( Аҟаз . [ Быт . ]
6 : 13 , 17 , 18 ; 2 Пиотр 2 : 5 ) . Ишԥаҳаилиркааи аҵаҩы Иаков Анцәа идоуҳа ацхыраарала ииашаҵәҟьоу ақьырсиантә гәрахаҵара иаанаго ?
Иҟалап апостол Павел Анцәа идоуҳа ацхыраарала агәрахаҵара закәу аниҩы ашьҭахь иаарласны Иаков исаламшәҟәы ҩызҭгьы .
Павелгьы Иаковгьы ииашаҵәҟьоу ақьырсиантә гәрахаҵара аус аҿы ишааԥшуа рҳәеит .
Иаков иҩуан : « Уара усла иҳәаақәҵам угәрахаҵара цәырга , сара усла ишьаҭарку сыгәрагара усырбоит » ( Иак . 2 : 18 ) .
Анаҩс иара иазгәеиҭеит баша агәрахаҵара амазаареи уи аус аҿы аарԥшреи шеиԥшым .
Адемонцәагьы Анцәа дшыҟоу агәра ргоит , аха урҭ агәрахаҵараҵәҟьа рымам .
Уи инеиҳангьы , дара Иегова игәҭакы анагӡара иаԥырхагахарц иашьҭоуп ( Иак .
2 : 19 , 20 ) . Иаков урҭ иреиԥшмыз агәрахаҵара ӷәӷәа змаз ажәытәан инхоз Анцәа имаҵзуҩы изкны иҩит : « Иҟаиҵаз ахҭыс азы ауми ҳара ҳаб Авраам ауаҩ иаша ҳәа ахьӡ зиоуз , иԥа Исаак ишьра — ӡатәс иҟаҵара анигәаӷьуаз аамҭазы ?
Уи игәрахаҵареи ихымҩаԥгашьеи еиҟәыҭхашьа рымамызт , иҟаиҵаз , иигәаӷьыз аҿы акәӡами игәрахаҵара аҵаулара акы агымкәа иахьааԥшыз ? »
Аҵыхәтәаны Иаков даҽазнык иҳәеит агәрахаҵара усла ишаарԥшлатәу : « Ижәдыруазааит , ԥсы зхам ацәеижь шыԥсу аиԥш , усла ишьақәырӷәӷәам агәрахаҵарагьы шыԥсу » ( Иак . 2 : 21 — 23 , 26 ) .
9 , 10 .
Дышԥаҳацхраауеи апостол Иоанн агәрахаҵара аарԥшра зхадоу аилкаара ?
Ҩажәижәаба шықәса инареиҳаны рышьҭахь иҩын Иоанн иҟынтә ажәабжь бзиеи исаламшәҟәқәа хԥеи .
Еиликаауазма ибзианы апостол Иоаннгьы ииашаҵәҟьоу ақьырсиантә гәрахаҵара иаанаго , иара иаԥхьа Анцәа идоуҳала уи иазкны изыҩуаз реиԥш ?
Ҳәарада , избанзар иара егьырҭ раасҭа еиҳа лассы-лассы ихы иаирхәон зны-зынла « агәрахаҵара аарԥшра » ҳәа еиҭарго абырзен ҟаҵарба .
Иоанн иҩуан : « Аԥа дхазҵауа наӡаӡатәи аԥсҭазаара имоуп ; Аԥа дазхазымҵаз бзазара имам , Анцәа ила лахь имоуп » ( Иоанн 3 : 36 ) .
Ақьырсиантә гәрахаҵара Иисус иԥҟарақәа рықәныҟәара иадҳәалоуп .
Иоанн лассы-лассы Иисус иажәақәа ааигон , урҭ иаадырԥшуеит еснагь агәрахаҵара ааҳарԥшлар шҳахәҭоу ( Иоанн 3 : 16 ; 6 : 29 , 40 ; 11 : 25 , 26 ; 14 : 1 , 12 ) .
Ишԥаҳалшо аҵабырг ахьаҳдыруа азы Анцәа иахь аџьшьара ааҳарԥшыр ?
Ҳара Иегова даараӡа иҭабуп ҳәа иаҳҳәоит иԥшьоу адоуҳа ацхыраарала аҵабырг ахьҳзааиртыз , насгьы ажәабжь бзиахь агәрахаҵара аарԥшразы алшара ахьҳаиҭаз азы !
( Уаԥхьа Лука 10 : 21 . )
Иегова Иԥа , « агәрахаҵара аԥызаҩ-анагӡаҩ » , ила иара иахь ҳахьааиԥхьаз азы аџьшьара аарԥшра даара ихадоуп ( Аур . 12 : 2 ) .
Анцәа иааирԥшуа ҳзыԥсам ақьиаразы аџьшьара ааҳарԥшыр ҳалшоит Анцәа ҳиҳәо , насгьы Иажәа ҭҵаауа анаҩсгьы ҳагәрахаҵара ҳарӷәӷәозар ( Еф . 6 : 18 ; 1 Пиотр 2 : 2 ) .
Алшара шшәоулак ажәабжь бзиа еиҭаҳәо , агәрахаҵара аашәырԥшла ( Шәахәаԥш абзац 12 . )
Ишԥаҳалшо агәрахаҵара ааҳарԥшлар ?
Ҳара Иегова иқәыргәыӷрақәа рыгәра шаҳго еснагь ҳусқәа рыла иааҳарԥшлар ауп .
Уи азы имаҷымкәа алшарақәа ҳамоуп .
Иаҳҳәап , ҳара иҳалшоит еснагь Анцәа Иаҳра иазку ажәабжь ауаа рзеиҭаҳәареи аҵаҩцәа разыҟаҵареи .
Иара убас даара ихадоуп зегьы абзиара рзыҟаҵара , « ҳагәрагара ҳацеиҩызшо ҳашьцәа ракәзар — урҭ еиҳагьы ҳацԥыҳәаны » ( Гал .
6 : 10 ) . Уи адагьы , « ажәытә уаҩ иус-ҳәыс , ишәыз дрызныжьны » , Анцәеи ҳареи ҳаизыҟазаашьақәа ирԥырхагахар алшо аусқәа ҳҽырцәаҳахьчалар ауп ( Кәал . 3 : 5 , 8 — 10 ) .
Шаҟа ихадоузеи Анцәа иахь агәрахаҵара , изыҿҳарԥшыр ҳалшозеи уи , насгьы избан ?
Абиблиаҿы иануп : « Гәрахаҵарада Анцәа уигәаԥхартә аиԥш аҽыҟаҵара — изымуа усуп , избанзар Уи иахь зхы зырхо дарбанзаалакь , Анцәа дшыҟоу хаиҵозароуп ; гәык-ԥсыкала иԥшаара зҭаху ракәзар , урҭ зегьы Иара џьшьара риҭоит » ( Аур .
11 : 6 ) . Анцәа Иажәа ишаҳнарбо еиԥш , ииашаҵәҟьоу ақьырсианцәа зегь раԥхьа иргыланы « Анцәа игәрахаҵара » рымазар ауп , уи аҩны ашьаҭа иаҿурԥшыр алшоит ( Аур . 6 : 1 ) .
Аха ақьырсиан Анцәеи иареи еизааигәоу аизыҟазаашьақәа имазарц , насгьы уи аиҩызара ицәымӡырц азы , агәрахаҵара адагьы егьырҭ аҟазшьақәа имазар ауп .
( Уаԥхьа 2 Пиотр 1 : 5 — 7 ; Иуда 20 , 21 ) .
14 , 15 .
Иаҳҳәар ҳалшозеи агәрахаҵара иазкны , абзиабара иаҿҳарԥшуазар ?
Ақьырсиантә Бырзен Ҩырақәа зыҩуаз агәрахаҵара шаҟа ихадоу аадырԥшырц азы , уи аӡбахә егьырҭ аҟазшьақәа раасҭа еиҳа лассы-лассы иалацәажәон .
Иаанагома уи агәрахаҵара зегь раасҭа ихадоу қьырсиантә ҟазшьоуп ҳәа ?
Агәрахаҵареи абзиабареи рыӡбахә ҳәо , Павел иҩит : « Ашьхақәа неиҭазга-ааиҭазгартә сыӷәӷәазааит , аха абзиабара сыламзар — сызлаҟақәоу зегьы башоуп , акгьы саԥсам » ( 1 Кор . 13 : 2 ) .
Иисус « иарбан ԥҟароу азакәан аҿы иреиҳау » ҳәа ианиазҵаа , иара еилыкка иҳәеит зегь раасҭа ихадоу Анцәа иахь абзиабара шакәу ( Матф . 22 : 35 — 40 ) .
Ақьырсиантә ҟазшьақәа , агәрахаҵарагьы уахь иналаҵаны , абзиабара иамоу еиуеиԥшым аганқәа роуп .
Абиблиаҿы иануп « абзиабара . . . зегьы рыгәра агоит » ҳәа .
Абзиабара Анцәа Иажәаҿы ииҳәо зегьы агәра агоит ( 1 Кор . 13 : 4 , 7 ) .
16 , 17 .
Иаажәга агәрахаҵареи абзиабареи Абиблиаҿы рыӡбахә шеицҳәо узырбо аҿырԥштәқәа .
Иарбан урҭ рахьтә зегь реиҳа ихадоу , насгьы избан ?
Агәрахаҵареи абзиабареи даара ихадоуп аҟынтә , Ақьырсиантә Бырзен Ҩырақәа рҿы урҭ еицуԥылоит , лассы-лассы ҳәоук аҿы .
Убас Павел иашьцәа « агәрахаҵареи абзиабареи ҳзыхьчо кәалӡҵас иаҳшәаҳҵап » ҳәа реиҳәон ( 1 Фес .
5 : 8 ) . Пиотр иҩуан : « Шәара уи бзиа дыжәбоит , ахаан дшышәымбацгьы .
Уажәы дшышәымбогьы , шәара иара иахь агәрахаҵара аашәырԥшуеит » ( 1 Пиотр 1 : 8 , АдҾ ) .
Иаков Анцәа идоуҳала иалху аишьцәа дразҵаауан : « Анцәа ари адунеи аҿы аӷарцәа ҳәа иԥхьаӡоугьы агәрахаҵара ду раҭәеимшьаӡеи , Иара бзиа дызбо зегьы зықәиргәыӷыз Аԥсҳара иақәимыргәыӷӡеи ? » ( Иак . 2 : 5 ) .
Иоанн иҩуан : « Уи [ Анцәа ] иуасиаҭ — Иара Иԥа Иисус Христос ихьӡ шазхаҳҵаша , Уи ихаҭа ишҳадиҵаз аиԥш аӡәи-аӡәи бзиа ҳшеибабаша ауп » ( 1 Иоанн 3 : 23 ) .
Агәрахаҵара даара ихадоуп , аха ҳқьырсиантә гәыӷреи Анцәа иқәыргәыӷрақәеи шынаӡаз анаҳбалак , урҭ рахь агәрахаҵара уаҳа иаҳҭаххаӡом .
Аха ҳара анаҩсгьы Анцәеи иаҳзааигәоуи рахь абзиабара ааҳарԥшлоит .
Убри азоуп Павел изиҩуаз : « Уажәазы иаанхоит хадара злоу хԥа : агәрахаҵара , агәыӷра , абзиабара ; убарҭ рыбжьарагьы абзиабара зегьы иреиҳауп , ихадоуп » ( 1 Кор . 13 : 13 ) .
18 , 19 .
Иарбан џьашьахәу иалшахаз Анцәа ижәлар иаадырԥшуа агәрахаҵара абзоурала , насгьы иҟазҵада уи ?
Иахьа Анцәа имаҵзуҩцәа Иара ишьақәиргылаз Аҳра ахь агәрахаҵара аадырԥшуеит .
Уи абзоурала адунеи зегь аҿы аа-миллионҩык инареиҳаны ауаа адоуҳатә џьанаҭ аҿы инхоит .
Урҭ зегьы Анцәа иԥшьоу идоуҳа иалҵшәоу аҟазшьақәа еиздырҳауеит ( Гал . 5 : 22 , 23 ) .
Шаҟа џьашьахәыла дазылԥхазеи Иегова ҳқьырсиантә бзиабареи ҳагәрахаҵареи !
Ари аҩыза акзаара ҳара ҳакәӡам изыбзоуроу , аха Анцәа Иегова имч ауп .
Уи « Иегова ахьӡ-аԥша изаанагоит , насгьы наӡаӡа иҟазаауа дыргахоит » ( Ис . [ Ис . ]
55 : 13 ) . Ииашаҵәҟьаны , « агәрахаҵара иабзоураны » ҳахьеиқәырхоу Анцәа иахьтә иҳауз ҳамҭоуп ( Еф .
2 : 8 ) . Ҳдоуҳатә џьанаҭ аҳәаақәа еиҳа-еиҳа рыҽдырҭбаалоит , аҵыхәтәаны адгьыл зегьы иахыҵәоит , уа инаӡоу , ииашоу , насыԥ змоу ауаа Иегова ихьӡ наӡаӡа идырҽхәалоит .
Шәааи анаҩсгьы Иегова иқәыргәыӷрақәа рахь агәрахаҵара ааҳарԥшлап !
1468 шықәса ҳ . ҳ . аан иҩу ҳәа иԥхьаӡоу аимператор Иустиниан иитәу Адигестқәа рыхҩылаа .
Уи аусумҭаҿы , егьырҭ ажәытәтәи адокументқәа рҿы еиԥш , инарҭбааны иануп аӡбаратә усеилыргарақәа рыӡбахә
МАТФЕИ 13 : 24 — 26 рҿы иаагоуп Иисус иажәақәа : « Жәҩантәи Аԥсҳара зымхаҿы ажәла бзиа лазҵаз ауаҩы иеиԥшуп ; Ауаа аныцәаз аамҭазы , аӷа дааин ача ахьылаз амхурсҭаҿ амыркаџьы жәла лаҵаны дцеит ; аеҵәара ангыла , ианыхҳәа , амыркаџьы еинылт » .
Авторцәа шьоукы уи аҩыза ҟалар шалшоз агәра ргом , аха иахьанӡа иааз римтәи аиуристтә документқәа инарықәыршәаны уи хымԥада иҟалар алшон .
Абар абиблиатә жәарк аҿы иану : « Ашьоура иахҟьаны атәым мхурсҭаҿы амыркаџьы лазҵоз ауаҩы . . . римтәи азин инақәыршәаны , ацәгьоура ҟаиҵон .
Уи аҩыза азакәан ахьыҟаз иунарбоит урҭ реиԥш иҟаз аусқәа лассы-лассы ишыҟалоз » .
Азиндырҩы Аластер Керр иҳаилиркаауеит 533 шықәсазы ҳ . ҳ . римтәи аимператор Иустиниан ишҭижьыз Адигестқәа — римтәи азинқәа реизга , насгьы аклассикатә иуристцәа рхыҭҳәаақәа рҟынтә ацыԥҵәахақәа ( 100 — 250 шықәсқәа ҳ . ҳ . раҟара . ) .
Уи аусумҭаҿы аиуристцәа руаӡәк Ульпиан дазааҭгылеит римтәи аҳәынҭқарратә усуҩ Цельс еилиргоз аус ( Адигестқәа , 9.2.27.14 ) .
Атәым мхурсҭаҿы амыркаџьы лаҵан , убри аҟынтә аҽаҩра ԥхасҭахеит .
Адигестқәа рҿы иануп аԥшәма , мамзаргьы қьырала амхурсҭа змаз афермер ацәгьоуҩы иҟынтә закәанла иоур шилшоз ирҭаз аԥырхага ацынхәра .
Ус еиԥш иҟаз ацәгьоурақәа Римтәи аимпериа иаҵанакуаз атерриториақәа рҿы акәын иахьыҟаз , уи иаанарԥшуеит Иисус зыӡбахә иҳәоз ахҭыс шыҟаҵәҟьаз .
АКТӘИ ашәышықәсазы Иудеиа Рим анапаҵаҟа иҟан .
Уи далнахуан аруаа напхгара рызҭоз апрокуратор .
Иара идын римтәи ахазынаҭрахь ицоз ашәахтә аизгара , насгьы аҭынчреи аиҿкаареи рхылаԥшра .
Римаа рҽазыршәон аҿагыларақәа раанкылареи аилаҩынтра шьҭызхыр зылшоз рҭакреи .
Даҽакала иуҳәозар , дара аҭыԥантәи аҳәынҭқарра азин арҭон Иудеиа анапхгара азыруларц .
Асинедрион аилатәара
Иудеиа иҟан Асинедрион — аиудеиатәи иреиҳаӡоу аӡбарҭа , насгьы азакәанрҵаҩцәа рхеилак .
Уи адагьы , уаҟа аус ауан еиҵаз аинстанциа аӡбарҭақәа .
Иҟалап урҭ аӡбарҭақәа Рим анапхгара аламырхәӡакәа ажәлар руси ацәгьоуратә усқәеи рыӡбозҭгьы .
Аха аиудеиатә ӡбарҭақәа азин рымамызт ашьратә зыӡбарақәа рынагӡара .
Уи азин змаз римаа ракәын .
Уахь иаҵанакуамызт , Асинедрион ишаӡбаз ала , Стефан хаҳәла даныршьыз еицырдыруаз ахҭыс ( Аус .
6 : 8 — 15 ; 7 : 54 — 60 ) . Ишаҳбо еиԥш , аиудеиатәи Асинедрион алшара дуқәа аман .
Ус шакәызгьы , аҭоурыхҭҵааҩ Емиль Шиурер излеиҳәо ала , дара зегь реиҳа ирԥырхаган римтәи аиҳабыра ианаарҭаххоз иарбанзаалак аус рҽаладырхәыр , насгьы еилдыргар ахьрылшоз , убас иагьыҟарҵаҵәҟьон уск аполитика аилагара иадҳәалоуп ҳәа агәаанагара ыҟазҭгьы .
Уи ҳзырбо ҿырԥштәуп римтәи атәылауаҩ апостол Павел иус иазкыз ахҭыс , усҟан ар реиҳабы Клавди Лиси Павел дҭеикит ( Аус . 23 : 26 — 30 ) .
Аҵакы
Адоуҳатә дунеи иазкны ауаа ирызцәырҵуа азҵаарақәа 3
Ажәҩан аҿы инхо ирызку абарақәа 4




Иаҳәозеи Абиблиа ?

32 Еснагь шәыгәқәа шьҭибахла 7
Анцәа ижәлар Иажәа инақәыршәаны еиҿкаауп 12
Ахә ҳаракны ишәшьома шәара Анцәа Иажәа ?
17 Алашьцараҟынтә ааԥхьара роуит 22


Дара амцдинхаҵара атҟәара аҟынтә рхы иақәиҭхеит 27

« . . .
[ Иегова ] шәара алашьцарахьтә Иара илашара ссир ашҟа дшәыԥхьеит » ( 1 ПИОТР 2 : 9 ) .
АШӘАҚӘА : 95 , 74
Ишԥаҭашәеи Анцәа ижәлар Вавилон Ду атҟәара аҵыхәтәантәи апостол данԥсы ашьҭахь ?
Изыбзоурахазеи амцдинхаҵара анырра хәыҷы-хәыҷла аԥсыҽхара иахьалагаз ?
Рыҽшԥаҽазыршәоз XIX ашәышықәсазы Анцәа идоуҳала иалхыз ақьырсианцәа Анцәа Иажәа ииашаны аилкаара ?
Иаҳзеиҭашәҳәа Иерусалим анрымпыҵадырхалоз аамҭазы иҟаз ахҭысқәа .
ИЦОН 607 - тәи ашықәс ҳ . ҟ .
Аҳ Навуходоносор II дызхагылаз вавилонтәи ар ду Иерусалим иақәлеит .
Ақалақь шьала иҭәит ҳәа ҳҳәар ҳалшоит .
Абиблиа узыршәаӡыӡоз урҭ ахҭысқәа абас ирыхцәажәоит : « . . . [
Навуходоносор ] иԥшьоу аҭыԥ аҿы аҳәала урҭ рырԥарцәа ишьит , ирыцҳаимшьеит арԥарцәеи , аҭыԥҳацәеи , зықәрахь инеихьази , зхы иамыхәози .
[ . . . ]
Уи иҵабыргу Анцәа иҩны иблит , насгьы Иерусалим аҭӡамц хирбгалеит .
Анхарҭатә баашқәа , насгьы хәы змаз зегьы мцала иқәиблааит — зегь ықәхын » ( 2 Ашықәсынҵа [ 2 Летопись ] 36 : 17 , 19 ) .
Ргәышԥарҽаниҵоз Иегова аиудеиаа Иерусалим шықәххоз , насгьы иарбан ԥеиԥшу ирзыԥшыз ?
Иерусалим инхоз рзы рықалақь иахьыз џьашьатәымызт .
Акыр шықәса рыҩныҵҟа Анцәа иԥааимбарцәа аиудеиаа ргәырҽанырҵон анаҩсгьы Иегова Изакәан иазхьамԥшлар , вавилонаа ишырытҟәо .
Аԥааимбарцәа заа ирҳәон аиудеиаа аӡәырҩы шҭахо .
Аиқәхара зылшо атҟәара иҭашәоит , насгьы рыԥсы ахьынӡаҭоу Вавилон анхара рықәшәар ауеит ( Иеремиа [ Иеремия ] 15 : 2 ) .
Аха изеиԥшрази вавилонтәи атҟәараҿы аԥсҭазаара ?
Иҟазма уи аҩыза ақьырсиантә аамҭақәа раан ?
Ааи акәзар , ианбаҟаз уи ?
Излеиԥшымзи вавилонтәи атҟәареи мысратәи атәреи ?
Аԥааимбарцәа ирҳәоз зегь ҟалеит .
Иеремиа ила Иегова аиудеиаа ирзыԥшыз атҟәара рҽандырнааларц , насгьы уатәи аԥсҭазаара рҽақәдыршәарц реиҳәон : « [ Вавилон ] аҩнқәа шәыргыл , насгьы уа шәынхала , абаҳчақәа еиҭашәҳа , урҭ ршәырқәагьы шәфала . [ . . . ]
Сара сгәаԥхарала атәра шәахьақәшәаз ақалақь азы аҭынчра шәыԥшаала , насгьы уи азы Иегова шәиҳәала , избанзар уа аҭынчра ҟалар , шәаргьы аҭынчра шәымазаауеит » ( Иеремиа [ Иеремия ] 29 : 5 , 7 ) .
Анцәа имҩақәҵарақәа ирықәныҟәоз аиудеиаа Вавилон ауадаҩра ӷәӷәақәа ирықәшәомызт .
Вавилонаа аиудеиаа рхатә усқәа реиҳарак рхала ирыӡбаларц алшара рырҭеит , иара убасгьы атәыла аҩныҵҟа иахьырҭахыз иныҟәалар рылшон .
Ажәытәан Вавилон ахәаахәҭрақәа рцентр хада акәын .
Археологиатә нышәжрақәа раан иԥшааз адокументқәа изларҳәо ала , ирытҟәаз аиудеиаа ахәаахәҭшьа рҵеит , насгьы еиуеиԥшым аусқәа ирызҟазахеит .
Шьоукы даара амал ду дырҳаит .
Вавилонтәи атҟәара ашәышықәсақәа раԥхьа израильаа ахьгәаҟуаз мысратәи атәра иузаҿырԥшуамызт .
( Шәаԥхьа Ақәҵымҭа [ Исход ] 2 : 23 — 25 . )
Иақәшәада еиҭа вавилонтәи атҟәара , аҿагылара аазырԥшуаз аиудеиаа рыда ?
Ишԥаныри уи Иегова имҵахырхәара ?
Излаҳбаз ала атҟәара иҭашәаз аиудеиаа аматериалтә уадаҩрақәа рымамызт .
Аха иаҳҳәар ҳалшозеи рдоуҳатә ҭагылазаашьа иазкны ?
Иегова иныҳәарҭеи амҭанагарҭеи ықәхын , еиҿкааны иҟаз аԥшьаҩцәа рмаҵзурагьы уаҳа иҟамызт .
Атҟәацәа рыбжьара Иегова изиашаз имаҵзуҩцәагьы ыҟан , урҭ акгьы рхарамызт , аха егьырҭ реиԥш атҟәара иҭашәеит .
Ус ишыҟазгьы , дара Иегова изакәан иқәныҟәаларц азы ирылшоз зегь ҟарҵон .
Иаҳҳәап , Даниил иҩызцәа Седрахи , Мисахи , Авденагои иареи Азакәан инақәыршәаны ауриацәа зыфара азин рымамыз афатә рфаӡомызт .
Иара убас , ишдыру еиԥш , Даниил есыҽны Анцәа диҳәон ( Даниил [ Даниил ] 1 : 8 ; 6 : 10 ) .
Аха уеизгьы Анцәа ицәшәоз аиудеиаа амурҭаҭцәа рнапхгара аҵаҟа Азакәан иаҳәоз зегьы ақәныҟәара рылшомызт .
Изқәиргәыӷзеи Иегова ижәлар , насгьы избан уи џьоушьар залшоз ?
Ирылшома израильаа Иегова иҭахрақәа зегьы инарықәыршәаны ҿыц имаҵ аура иалагар ?
Усҟантәи аамҭазы уи аӡәгьы дзақәгәыӷуамызт .
Вавилонаа ирытҟәаз ахаангьы иоурыжьуамызт .
Аха дара ирхашҭит израильаа рынцәа Иегова шиакәыз .
Иара заа иҳәахьан ижәлар ахақәиҭра шроуаз , иажәагьы наигӡеит .
Иегова еснагь ииҳәо ҟаиҵоит ( Исаиа [ Исаия ] 55 : 11 ) .
6 , 7 .
Избан Анцәа имаҵзуҩцәа Вавилон Ду атҟәара ианҭашәаз аганахь ала ҳаилкаара ариашара заҭаху ?
Ирықәшәахьазма ақьырсианцәа вавилонтәи атҟәара иеиԥшу аҭагылазаашьақәа ?
Акыр шықәса рыҩныҵҟа « Сторожевая башня » аҿы ианын , ҳаамҭазтәи Анцәа имаҵзуҩцәа Вавилон Ду атҟәара 1918 шықәсазы иҭашәеит , аха 1919 шықәсазы иҭыҵит ҳәа .
Аха ари , насгьы иааиуа астатиа ишаҳдырбо ала , ари аилкаара ариашара аҭаххеит .
Ишаҳдыруа еиԥш , Вавилон Ду адунеизегьтәи амцдинхаҵара аимпериа ауп .
Анцәа ижәлар Вавилон Ду атҟәара 1918 шықәсазы иҭашәазҭгьы , усҟан уи амцдинхаҵара итҟәаны иамазар акәын .
Аха афактқәа излаҳдырбо ала , Актәи адунеизегьтәи аибашьра иалагаанӡа ажәашықәсақәа рыҩныҵҟа Анцәа идоуҳала иалхыз имаҵзуҩцәа Вавилон Ду аҟынтә ахақәиҭра роуан .
Актәи адунеизегьтәи аибашьра аан Анцәа идоуҳала иалхыз имаҵзуҩцәа ирышьҭашәарыцон , аха уи зыхҟьоз Вавилон Ду акәӡамызт , еиҳарак аҳәынҭқарратә мчрақәа ракәын .
Убри аҟынтә Иегова ижәлар Вавилон Ду атҟәара 1918 шықәсазы иҭашәеит ҳәа ҳҳәар залшом .
Иҳаилшәыркаа аҵыхәтәантәи апостол данԥсы иҟалаз .
( Шәахәаԥш астатиа алагамҭаҿы иаагоу асахьа . )
Аҩынҩажәижәаба мшы 33 шықәса ҳ . ҳ . зықьҩыла аиудеиааи апрозелитцәеи ақьырсианра рыдыркылеит , насгьы иԥшьоу адоуҳа роуит .
Дара иалху-иалыԥшаау иреиуахеит , Аҳра уааны иԥхьаӡахеит , иԥшьахеит .
( Шәаԥхьа 1 Пиотр 2 : 9 , 10 . )
Апостолцәа ақьырсиантә еизараҿы имҩаԥысуаз зҿлымҳарыла иацклаԥшуан .
Аха аамҭақәак анҵы , амцҵара иадгылоз аҵаҩцәа амҩа иаша иаҟәганы дара рганахь ииаргарц иашьҭаз ауаа цәырҵит .
Урҭ рхыԥхьаӡара апостолцәа анԥсы ашьҭахь еиҳагьы иацлон ( Аусқәа 20 : 30 ; 2 Фессалоникаа рахь 2 : 6 — 8 ) .
Урҭ рахьтә аӡәырҩы аизараҿы аҭакԥхықәра рыдын , хылаԥшыҩцәас амаҵ руан ( анаҩс урҭ епископцәас иҟалеит ) .
Абасала адиннапхгаҩцәа цәырҵуа иалагеит , Иисус иҵаҩцәа « шәарҭ зегьы шәеишьцәоуп » ҳәа шреиҳәазгьы ( Матфеи 23 : 8 ) .
Аристотельи Платони рфилософиатә идеиақәа згәаԥхоз аизараҿы аҭакԥхықәра змаз ахацәа хәыҷы-хәыҷла Анцәа Иажәа ианыз аҵабыргқәа амцдинхаҵаратә ҵарақәа рыла ирыԥсахуан .
Еиҭашәҳәа ихьаҵыз ақьырсианцәа Римтәи аимпериа ацхыраара шроуз , насгьы уи иалҵшәахаз .
313 шықәса ҳ . ҳ . амурҭаҭцәа иреиуаз римтәи аимператор Константин ихьаҵыз ақьырсианцәа динхаҵарак аҳасабала закәанла ишьақәирӷәӷәеит .
Убри нахыс ауахәамеи аҳәынҭқарреи еидгыло иалагеит .
Иаҳҳәап , Константин адиннапхгаҩцәа еизигеит , ԥыҭрак ашьҭахь урҭ Никеиатәи ахеилак ҳәа еицырдыруа иҟалеит . Уи аизара ашьҭахь Константин А́ри зыхьӡыз аԥшьаҩы дитҟәоит , Иисус Нцәас дахьимԥхьаӡоз азы .
Феодоси императорс даныҟаз ( 379 — 395 шықәсқәа ҳ . ҳ . ) Римтәи аимпериаҿы акотолицизм ихадоу динхаҵарахеит .
Аҭоурыхҭҵааҩцәа ргәаанагарала амурҭаҭра злаҽны иҟаз Рим ақьырсианра аднакылеит IV ашәышықәсазы .
Аха ииашаҵәҟьаны , уи аамҭазы аҵабырг иацәхьаҵхьаз ақьырсианра Рим иҟаз амурҭаҭтә хаҵарақәа адкыланы Вавилон Ду иахәҭакхеит .
Уи аамҭазы ачарыц иеиԥшу Анцәа идоуҳала иалху ақьырсианцәа Анцәа имаҵ руларц азы ирылшоз зегь ҟарҵон , аха урҭ аӡәгьы дырзыӡырҩуамызт .
( Шәаԥхьа Матфеи 13 : 24 , 25 , 37 — 39 . )
Ииашаҵәҟьаны , урҭ Вавилон итҟәаны иаман !
Избан раԥхьатәи ашәышықәсақәа рзы ҳ . ҳ . инхоз гәык-ԥсык ала иҟаз ауаа ауахәама аҵарақәа рыгәра зырымгоз ?
Раԥхьатәи ашәышықәсақәа рзы ҳ . ҳ . инхоз ауаа аӡәырҩы Абиблиа бырзен , ма лаҭын бызшәала аԥхьара рылшон .
Дара Анцәа Иажәа аҵарақәеи ауахәама аҵарақәеи реиҿырԥшра алшара рыман .
Шьоукы алкаақәа аныҟарҵа , Абиблиа шьаҭас измамыз ауахәама аҵарақәа рыгәра агара иаҟәыҵит .
Аха ргәаанагара иаартны аҳәара дара рзы даара ишәарҭан , уи азы иршьыр алшон .
Иҟанаҵози ауахәама , ауаа Абиблиа аилкаара ирԥырхагахарц азы ?
Аамҭа цацыԥхьаӡа , Абиблиа злаҩыз абызшәақәа ажәуан , урҭ рхархәара иаҟәыҵуан , насгьы ауахәама анапхгаҩцәа Анцәа Иажәа уиаҟара аҵара змамыз ауаа еилыркаауаз абызшәахьы аиҭагара иаԥырхаган .
Уажәшьҭа адиннапхгаҩцәеи аҵара змаз шьоуки ракәын Абиблиа аԥхьара зылшоз .
Иазгәаҭатәуп ибзианы аԥхьареи аҩреи аԥшьаҩцәа зегьы ишрылымшоз .
Ауахәама аҵарақәа ирҿагылоз дарбанзаалак гәымбылџьбарала дахьдырхәуан .
Анцәа идоуҳала иалхыз изиашаз имаҵзуҩцәа маӡала , гәыԥ-гәыԥла акәын еизалар шрылшоз , уи аҟаҵара алшара змамызгьы ыҟан .
Вавилонтәи атҟәара иҭаз аиудеиатәи аԥшьаҩцәа реиԥш , доуҳала иалхыз Анцәа имаҵ еиҿкааны ирызуамызт .
Вавилон Ду ауаа анырра ӷәӷәа рнаҭон .
12 , 13 .
Изыбзоурахазеи Вавилон Ду анырра хәыҷы-хәыҷла аԥсыҽхара иахьалагаз ?
Ирылшома ииашаҵәҟьоу ақьырсианцәа знымзар-зны атҟәара аҟынтәи рхы иақәиҭхар , насгьы Анцәа ишигәаԥхо еиԥш имаҵ рулар ?
Ааи !
Ҩ-факторк рыбзоурала доуҳала ицәылашо иалагеит .
Актәи , XV ашәышықәса азбжазы иҭыжьын акьыԥхьгатә машьынка .
Уи ҭрыжьаанӡа , Абиблиа инҭырҳәыцааны напыла ихырҩылаауан .
Уи ахҩылаақәа даара имаҷын , насгьы ахә даара ицәгьан .
Бжьаратәла хҩылаак аҟаҵаразы аԥышәа змаз ахҩылааҩ уи аус жәамз ицәагон !
Иара убас Иԥшьоу Аҩыра ахьырыҩуаз аматериал — апергамент , мамзаргьы аԥстәы ацәа иалхыз аматериал — даара рыхә цәгьан .
Аԥышәа змаз акьыԥхьҩы акьыԥхьгатә машьынкеи ақьаади ихы иархәаны мышкала 1 300 даҟьа ҭижьыр илшон .
Акьыԥхьреи агәымшәара аазырԥшуаз Абиблиа аиҭагаҩцәа рҽазышәарақәеи рыбзоурала , Вавилон Ду иҟанаҵоз анырра амч ацәыӡуа иалагеит ( Шәрыхәаԥш абзацқәа 12 , 13 . )
Аҩбатәи , XVI ашәышықәса алагамҭазы агәымшәара аазырԥшуаз ауаа Анцәа Иажәа уиаҟара аҵара змамыз ауаа еилыркаауаз абызшәахьы аиҭагара иалагеит .
Аиҭагаҩцәа аӡәырҩы уи аус азы рыԥсҭазаара ашәарҭара иҭадыргылон .
Адиннапхгаҩцәа шәаӡыӡаны иҟан , избанзар урҭ шәон гәык-ԥсык ала иҟаз ауаа Абиблиа еилыркаауаз абызшәала ироур , абарҭ рҩызцәа азҵаарақәа рызцәырҵуеит ҳәа : иабану Анцәа Иажәаҿы ауаа анԥслак ашьҭахь џьанаҭ иақәшәаанӡа рыгәнаҳақәа рҟынтә ирыцқьарц азы иргәаҟуеит ҳәа ?
Ауаҩы дужаанӡа ақьабзқәа рымҩаԥгаразы аԥшьаҩцәа ааԥхьатәуп , насгьы аԥара рызшәатәуп ҳәа ?

Папеи акардинали рыӡбахә ?
Арҭ амцҵарақәа реиҳарак Иисус Христос адгьыл ахь даанӡа инхоз афилософцәа Аристотельи Платони ргәаанагарақәа роуп шьаҭас ирымаз .
Адиннапхгаҩцәа даара ргәы ԥнажәон аҵара змамыз ауаа абарҭ рҩызцәа азҵаарақәа ахьықәдыргылоз .
Убри аҟынтә аԥшьаҩцәа рҵарақәа мап рцәызкуаз аҳәсеи ахацәеи ршьуан .
Дара ауаа Абиблиа аԥхьареи азҵаарақәа рықәыргылареи иаҟәыҵырц рҭахын , уи аҟаҵарагьы рылшон .


Аха иҟан агәымшәара аазырԥшуаз , Вавилон Ду анырра зҽазымҭаз ауаа .
Дара Абиблиатә ҵабырг шаҟа иссиру рбеит , насгьы еиҳаны еилыркаар рҭахын .
Ари амцдинхаҵара аҟынтә ахақәиҭрахь уназго амҩаҿы раԥхьатәи шьаҿақәан .
а ) Иарбан ҭагылазаашьақәоу XIX ашәышықәса анҵәамҭазы Абиблиа иану аҵабырг аилкаара иацхрааз ?
б ) Иаҳзеиҭашәҳәа аиашьа Рассел аҵабырг аилкаара дшашьҭаз ?
Абиблиа иану аҵабырг аилкаара зҭахыз аӡәырҩы ауахәамақәа рнырра уиаҟара иахьыӷәӷәамыз атәылақәа рахь ибналон .
Дара Анцәа Иажәа ԥырхагада аԥхьареи , аҭҵаареи , егьырҭ рзеиҭаҳәареи рҭахын .
XIX ашәышықәса анҵәамҭазы Еиду Америкатәи Аштатқәа рҿы Чарлз Теиз Расселл иҩызцәеи иареи иааиԥмырҟьаӡакәа Абиблиа аҭҵаара иалагеит .
Раԥхьа аиашьа Рассел иарбан динхаҵароу ауаа аҵабырг дзырҵо аилкаара дашьҭан .
Иара еиуеиԥшым адинқәа рҵарақәа , иқьырсиантәымгьы уахь иналаҵаны , Абиблиа иаҳәо иаҿирԥшуан .
Иаарласны уи еиликааит урҭ адинхаҵарақәа зегьы Анцәа Иажәа иаҳәо ишақәымшәо .
Иара аԥшьаҩцәагьы дрыҿцәажәон , иҩызцәеи иареи иаадыртыз абиблиатә ҵабыргқәа рыдыркылоит , насгьы ауахәамахь инеиуа ауаа иддырҵалоит ҳәа дгәыӷуа .
Аха дара уи иақәҿырымҭит .
Абиблиа аҭҵааҩцәа еилыркаар акәын амцдинхаҵара ааныжьра зҭахым ауааи дареи ирзеилоу ҳәа акгьы шыҟам .
( Шәаԥхьа 2 Коринфаа рахь 6 : 14 ) .
а ) Ианбақәшәеи ақьырсианцәа Вавилон Ду атҟәара ?
б ) Еилҳаргозеи анаҩстәи астатиаҿы ?
Ишаҳбаз еиԥш , ииашаҵәҟьоу ақьырсианцәа Вавилон Ду атҟәара иҭашәеит аҵыхәтәантәи апостол данԥсы ашьҭахь .
Аха уи инадҳәаланы зҵаарақәак цәырҵуеит : иаҳзырбозеи доуҳала иалху ақьырсианцәа 1914 шықәса ҟалаанӡа ажәашықәсақәа рыҩныҵҟа Вавилон Ду атҟәара аҟынтә ахақәиҭра шроуаз ?
Иааирԥшыма Иегова агәынамӡара Актәи адунеизегьтәи аибашьра ианалага имаҵзуҩцәа ажәабжьҳәараҿы иаадырԥшуаз агәацԥыҳәара ахьԥсыҽхаз азы ?
Иҟазма ақьырсиантә неитралитет змыхьчаз , насгьы Иегова иразра зцәыӡыз ?
Ақьырсианцәа II ашәышықәсазы ҳ . ҳ . инаркны амцдинхаҵара итҟәаны иамазҭгьы , ианбароуи урҭ ахақәиҭра ?
Аинтерес зҵоу арҭ азҵаарақәа рҭак ҳауеит анаҩстәи астатиаҿы .
« Шәықәҵ убрахьынтә , Сара сыуаажәлар » ( ААТРА 18 : 4 ) .
АШӘАҚӘА : 72 , 82
Ишԥарыԥсахи Абиблиа аҭҵааҩцәа Вавилон Ду ишазыҟаз агәымшәара аарԥшны ?
Избан Актәи адунеизегьтәи аибашьра аан Абиблиа аҭҵааҩцәа ариашара зырҭаххаз , насгьы иаанамгози уи ?
Рхы ианбақәиҭхеи Анцәа идоуҳала иалху ақьырсианцәа Вавилон Ду атҟәара аҟынтә ?
Избан Анцәа ижәлар атҟәара аҟынтә рхы иақәиҭхоит ҳәа игәыӷлар зрылшоз , насгьы иарбан зҵаарақәоу еилҳарго ?
АРИ АԤХЬА иҟаз астатиа аҟынтә ҳара еилаҳкааит Анцәа изиашаз ақьырсианцәа Вавилон Ду атҟәара ишҭашәаз .
Аха ари атҟәара ҵыхәаԥҵәара амамкәа иҟамызт .
Анцәа иҟаиҵаз адҵа « шәықәҵ убрахьынтә , Сара сыуаажәлар » аҵакы аиуӡомызт , амцдинхаҵара аҟынтә аӡәгьы ахақәиҭра аиура илымшозҭгьы .
( Шәаԥхьа Аатра 18 : 4 . )
Рхы ианбақәиҭхеи Анцәа ижәлар Вавилон Ду аҟынтә ?
Раԥхьа анаҩстәи азҵаарақәа рҭак ҟаҳҵап : ишԥазыҟаз Абиблиа аҭҵааҩцәа Вавилон Ду 1914 шықәсанӡа ?
Шаҟа гәацԥыҳәарала рхы аладырхәуази аишьцәа ажәабжьҳәаратә ус Актәи адунеизегьтәи аибашьра аан ?
Иаҳҳәар ҳалшома урҭ Вавилон Ду атҟәара изҭашәаз ариашара ахьырҭахыз азы ауп ҳәа ?
Ишԥазыҟаз Абиблиа аҭҵааҩцәа амцдинхаҵара ?
Актәи адунеизегьтәи аибашьра алагаанӡа ажәашықәсақәа раԥхьа Чарлз Теиз Рассел иҩызцәеи иареи еилыркааит ақьырсиантә дунеи адинхаҵарақәа ауаа Абиблиа иану аҵабырг шыддмырҵо .
Убри аҟынтә дара ирыӡбеит иахьынӡеилыркаауаз ала амцдинхаҵара аҽацәыхьчара .
Ноиабр мза 1879 шықәсазы иҭыҵыз « Сионская сторожевая башня » аҿы ианын Христос изҳәоу изиашоу аԥҳәызба цқьа ҳәа зхы зыԥхьаӡо , аха аҳәынҭқарра иадгыло иарбан уахәамазаалак ииашаҵәҟьаны Абиблиа зкалҭ бааԥсу ҳәа зыӡбахә аҳәо Вавилон Ду иахәҭакуп ҳәа .
( Шәаԥхьа Аатра 17 : 1 , 2 . )
Иҟарҵазеи Абиблиа аҭҵааҩцәа амцдинхаҵара иалҵырц шырҭаху аадырԥшырц азы ?
( Шәахәаԥш астатиа алагамҭаҿы иаагоу асахьа . )
Анцәа ицәшәоз аҳәсеи ахацәеи иҟарҵашаз рдыруан .
Дара еилыркаауан амцдинхаҵара иахәҭаку аорганизациақәа анаҩсгьы ирыдгылалар , Анцәа иразра шырцәыӡуа .
Убри аҟынтә Абиблиа аҭҵааҩцәа аӡәырҩы руахәамақәа шаанрыжьуа ала асаламшәҟәқәа рҩит .
Шьоукы урҭ асаламшәҟәқәа ауахәамаҿы зегьы ишраҳауаз иаԥхьон .
Уи аҟаҵара азин анрымамыз , урҭ асаламшәҟәқәа ауахәама иалахәыз зегьы ирзырышьҭуан .
Дара амцдинхаҵара иадҳәалазар зынӡаск ирҭахӡамызт !
Шықәсқәак раԥхьа уи азы иршьыр ауан .
Аха XIX ашәышықәса анҵәамҭазы атәылақәа жәпакы рҿы аиҳабыра ауахәама уаанӡа еиԥш иадгыломызт .
Урҭ атәылақәа рҿы ауаа ахьырхәра иацәымшәаӡакәа , адинхаҵара иадҳәалаз атемақәа иаартны ирылацәажәалар , насгьы еиуеиԥшым ауахәамақәа рҵарақәа ишрықәшаҳаҭым рҳәалар рылшон .
Ишаԥазыҟаз Анцәа ижәлар Вавилон Ду Актәи адунеизегьтәи аибашьра аан ?
Абиблиа аҭҵааҩцәа еилыркаауан амцдинхаҵара ишазыҟоу атәы рҭынхацәеи , рҩызцәеи , руахәамахь иныҟәо ауааи рзеиҭаҳәара мацара шазымхо .
Вавилон Ду иазкыз аиаша адунеи зегь аҿы еилыркаар акәын , уи символтә ҵакыла иуҳәозар икаҳԥын .
Декабр мза 1917 шықәса инаркны 1918 шықәса алагамҭанӡа агәацԥыҳәара аазырԥшуаз зықьҩыла Абиблиа аҭҵааҩцәа абуклет « Падение Вавилона » 10 000 000 екземплиар ршеит . Уи абуклет ақьырсиантә дунеи аусқәа зеиԥшраз аанарԥшит .
Ауахәама анапхгаҩцәа даараӡа рыԥсахы еибакит !
Аха Абиблиа аҭцааҩцәа акгьы иааннакыломызт . Дара ихадаз ари аус анаҩсгьы инарыгӡон .
Урҭ ауааԥсыра раасҭа , Анцәа изыӡырҩлар рҭахын ( Аусқәа 5 : 29 ) .
Иҳаилнаркаауазеи ари ?
Актәи адунеизегьтәи аибашьра аан арҭ ақьырсианцәа Вавилон Ду атҟәара иҭамызт .
Дара уи аҟынтә ахақәиҭра роурц рҽазыршәон , иара убас егьырҭгьы ирыцхраауан .
Иабантәиаадыруеи Актәи адунеизегьтәи аибашьра аан ҳашьцәа гәацԥыҳәарала ажәабжь шырҳәоз ?
Уаанӡа ҳгәы иаанагон Актәи адунеизегьтәи аибашьра ианалага , Иегова имаҵзуҩцәа ажәабжьҳәараҿы агәацԥыҳәара ахьаадмырԥшуаз азы агәынамӡара ааирԥшуан ҳәа .
Убри аҟынтә ҳара иҳаԥхьаӡон Иегова ижәлар аамҭа кьаҿк иалагӡаны Вавилон Ду атҟәара иҭашәартә алиршеит ҳәа .
Аха ԥыҭрак ашьҭахь 1914 шықәса инаркны 1918 шықәсанӡа Анцәа имаҵ зуаз аишьцәеи аиаҳәшьцәеи еиҭарҳәаз еилыкка иаҳнарбеит иааизакны иугозар Анцәа ижәлар ажәабжьҳәаратә ус аанымкыларц ирылшоз зегь шыҟарҵоз .
Урҭ ражәақәа шиашоу ала ашьақәырӷәӷәарақәагьы ыҟоуп .
Ҳҭоурых еиҳа еиӷьны адырра Абиблиа иану хҭысқәак рҵакы еиӷьны аилкаара иҳацхрааит .
6 , 7 . а ) Иарбан уадаҩрақәоу Абиблиа аҭҵааҩцәа Актәи адунеизегьтәи аибашьра аан изықәшәаз ?
б ) Иаажәга Абиблиа аҭҵааҩцәа гәацԥыҳәарала ажәабжь шырҳәоз узырбо аҿырԥштәқәа .
Афактқәа ҳара излаҳдырбо ала , Актәи адунеизегьтәи аибашьра аан ( 1914 — 1918 ) Абиблиа аҭҵааҩцәа гәацԥыҳәарала ажәабжь рҳәон .
Мзызқәак ирыхҟьаны уи аҟаҵара мариамызт .
Еилҳаргап урҭ рахьтә ҩба .
Актәи , усҟантәи аамҭазы ажәабжьҳәараҿы Абиблиа шьаҭас измоу апубликациақәа ршара ихадоу аҭыԥ ааннакылон .
Убри аҟынтә 1918 шықәса алагамҭазы аиҳабыратә мчрақәа ашәҟәы « Завершенная тайна » аларҵәара ҟалом ҳәа анырыӡба , аишьцәа ажәабжь бзиа аҳәара рцәыцәгьахеит .
Урҭ ашәҟәы « Завершенная тайна » дара рзы иахьцәажәоз иашьцылахьан , аха уажәшьҭа Абиблиа мацара рхы иархәаны ажәабжь рҳәалар акәын .
Аҩбатәи , 1918 шықәсазы испанка ҳәа изышьҭоу агрипп цәырҵит .
Хәышәтәышьа змамыз ари ачымазара егьырҭ рахь ииасуан , убри аҟынтә ажәабжьҳәаҩцәа зехьынџьара ажәабжь рызҳәомызт .
Абарҭ , насгьы егьырҭ ауадаҩрақәа ирмыхәаԥшӡакәа , Абиблиа аҭҵааҩцәа гәыԥк аҳасабала ажәабжьҳәаратә ус аанымкыларц азы ирылшоз зегь ҟарҵон .
Абиблиа аҭҵааҩцәа ажәабжьҳәараҿы агәацԥыҳәара аадырԥшуан ( Шәрыхәаԥш абзацқәа 6 , 7 . )
1914 шықәса аҩныҵҟа усҟан зхыԥхьаӡара рацәамыз Абиблиа аҭҵааҩцәа « Фотодрама творения » 9 000 000 - ҩык инареиҳаны иддырбеит .
Афотодрама акинокадрқәеи , аслаидқәеи , абжьқәеи рыла ишьақәгылан , уа Адгьыл аншаз инаркны Зқьышықәсатәи Иисус инапхгара аҵыхәтәанӡа имҩаԥысуа ахҭысқәа арбан .
Ари аҩыза уаанӡа аӡәгьы иҟаимҵацызт !
1914 шықәса мацара аҩныҵҟа « Фотодрама » иахәаԥшыз рхыԥхьаӡара Аҳра ажәабжьҳәаҩцәа рхыԥхьаӡара аасҭа еиҳауп .
Аҳасабрбақәа ишаҳдырбо ала , 1916 шықәсазы Еиду Аштатқәа рҿы аизарақәа 809 393 - ҩык рҭааит , 1918 шықәсазы уи ахыԥхьаӡара 949 444 аҟынӡа еизҳаит .
Ииашаҵәҟьаны , Абиблиа аҭҵааҩцәа ажәабжьҳәараҿы агәацԥыҳәара ду аадырԥшуан .
Ишԥацхраауаз Иегова иорганизациа аишьцәа рдоуҳатә ҭахрақәа рынагӡара Актәи адунеизегьтәи аибашьра аан ?
Актәи адунеизегьтәи аибашьра аан аҭакԥхықәра здыз аишьцәа рымч иамеигӡаӡакәа еиуеиԥшым аҭыԥқәа рҿы инхоз Абиблиа аҭҵааҩцәа ргәы шьҭырхуан , насгьы адоуҳатә фатә рымазарц еиҷаҳауан .
Уи аишьцәа анаҩсгьы ажәабжь аҳәара ирыцхраауан .
Абар уи аамҭа иазкны гәацԥыҳәарала ажәабжь зҳәоз аишьцәа ируаӡәкыз Ричард Барбер еиҭеиҳәаз : « Ҳара араионтә хылаԥшыҩцәақәак рмаҵзура иацырҵаларц , насгьы „ Сторожевая башня “ анаҩсгьы иҭыҵларц ҳахылаԥшуан .
Иара убас уи ажурнал мап ахьацәкыз Канада иҳашьҭуан . [ . . . ]
Сара исыдырҵеит аџьыба иакуа форматла иҟаз ашәҟәы „ Завершенная тайна “ уи змырхыз аишьцәа ԥошьҭала ирзысышьҭларц .
Аиашьа Рутерфорд дҳаҳәеит Еиду Аштатқәа мраҭашәаратәи ақалақьқәа рҿы аконгресс еиҿаҳкаарц , насгьы аишьцәа зегьы ргәы шьҭаҳхырц азы уахь ажәахәқәа зманы иқәгылоз аишьцәа ҳашьҭырц » .
а ) Избан 1914 шықәса инаркны 1919 шықәсанӡа Абиблиа аҭҵааҩцәа ариашара зырҭахыз ?
б ) Иаанамгози уи ариашара ?
1914 шықәса инаркны 1919 шықәсанӡа Абиблиа аҭҵааҩцәа еснагь абиблиатә принципқәа инарықәыршәаны инхомызт .
Аишьцәа гәык-ԥсык ала иҟан , аха зны-зынла иаԥу амчрақәа рзыӡырҩра иаанаго ииашаны ирзеилкаауамызт ( Римаа рахь 13 : 1 ) .
Убри азоуп гәыԥк аҳасабала аибашьра аан еснагь анеитралитет зырмыхьчоз .
Иаҳҳәап , Еиду Аштатқәа рыпрезидент 1918 шықәса , маи 30 аҭынчразы анцәаиҳәара иамшуп ҳәа анрылеиҳәа , « Сторожевая башня » Абиблиа аҭҵааҩцәа уи рҽаладырхәырц ргәазҭанаҵон .
Аишьцәа шьоукы аибашьра ԥарала иацхраауан , егьырҭ абџьар шьҭыхны еибашьра ицон .
Аха урҭ Вавилон Ду атҟәара изҭашәаз ариашара ахьырҭахыз азы ауп ҳәа аҳәара иашахомызт .
Дара ибзианы еилыркаауан адунеизегьтәи амцдинхаҵара аимпериа рҽацәырыхьчалар шрыхәҭоу , убри аҟынтә Актәи адунеизегьтәи аибашьра аан уи аҵыхәтәанынӡа иалҵит ҳҳәар ҳалшоит .
( Шәаԥхьа Лука 12 : 47 , 48 . )
Ишԥаадырԥшуаз Абиблиа аҭҵааҩцәа аԥсҭазаарахь апатуқәҵара ?
Усҟан Абиблиа аҭҵааҩцәа ақьырсиантә неитралитет ахьчара иаанаго ҳара ҳаиԥш аҵыхәтәанынӡа ишырзеилымкаауазгьы , дара ибзиаӡаны еилыркаауан Абиблиа ауаа рышьра азин шаҳнамҭо .
Убри аҟынтә абџьар шьҭыхны еибашьра ицоз зхыԥхьаӡара рацәамыз аишьцәагьы ауаа рышьра мап ацәыркуан .
Урҭ рахьтә шьоукы аибашьра ахьеилашуаз ирышьҭуан , уа иршьырц азы .
Ишԥазнеи аиҳабыратә мчрақәа Абиблиа аҭҵааҩцәа ауаа рышьра мап ахьацәыркыз ?
Аишьцәа аибашьра аганахь ала ирымаз азнеишьа уиаҟара ииашамызт , аха уи уеизгьы Аҩсҭаа игәы ԥнажәон .
Убри аҟынтә иара азакәан ихы иархәаны , ацәгьара рзура иҽазишәеит ( Аԥсалом 94 : 20 , АдҾ ) .
Џьеимс Франклин Белл , америкатәи ар аинрал-маиорс иамаз , Џьозеф Рутерфорди Уилиам ван Амбурги данрацәажәоз иҳәеит Еиду Аштатқәа реиҳабыра азакәан ҿыц аԥырҵарц ргәы ишҭаз . Уи инақәыршәаны абџьар шьҭыхны еибашьра имцоз ашьра рзыԥшын .
Иажәақәа рыла , ари азакәан раԥхьа иргыланы изҵанакуаз Абиблиа аҭҵааҩцәа ракәын .
Аинрал Белл иԥсахы еибакны аиашьа Рутерфорд иеиҳәеит : « Азакәан рыдрымкылаӡеит , уи Вильсон [ Еиду Аштатқәа рыпрезидент ] даԥырхагахеит ; аха ҳара иаҳдыруеит шәара шәҟынӡа анеиразы иҟаҵатәу , уи иагьыҟаҳҵоит ! »
12 , 13 . а ) Избан аҭакԥхықәра змаз ааҩык аишьцәа акыраамҭа абахҭа иҭаркырц зырыӡбаз ?
б ) Ирԥырхагахама аишьцәа абахҭа иахьҭаркыз Иегова изыӡырҩра ?
Иҳаилшәыркаа .
Ииашаҵәҟьаны , аиҳабыра ирҳәаз аҟаҵара рҽазыршәеит .
Аишьцәа Рутерфорди , ван Амбурги , Ахьчаратә Бааш аилазаара фҩык ахаҭарнакцәеи абахҭа иҭаркит .
Урҭ ианрықәыӡбоз , аӡбаҩ иҳәеит : « Арҭ ахацәа инарыгӡоз адинхаҵаратә пропоганда анемец дивизиа аасҭа ишәарҭоуп .
Урҭ ихадоу аӡбарҭа аусуҩцәеи арратә ԥшыхәратә усбарҭеи рыдагьы , ауахәамақәа зегьы ладырҟәуеит .
Урҭ гәымбылџьбарала иахьырхәтәуп » ( Макмиллан А .
Х .
Вера на марше ) .
Ус иагьыҟалеит .
Ааҩык Абиблиа аҭҵааҩцәа акыраамҭа абахҭа иҭаркырц рыӡбеит , урҭ Атланта ( аштат Џьорџьиа ) иҟоу ихадоу абахҭахь ирышьҭит .
Аха аибашьра анеилга , урҭ аурыжьит , насгьы ахара рхырхит .

Абахҭа ианҭакызгьы ааҩык арҭ аишьцәа Аҩыра иану апринципқәа иахьынӡеилыркаауаз ала ирықәныҟәон .
Аишьцәа рганахь ала ирыдыркылаз аӡбара рыԥсахырц азы Еиду Аштатқәа рыпрезидент иахь иҟарҵаз аҳәараҿы ирҩит Абиблиа ауаа рымшьларц шранаҳәо , насгьы Анцәа зҽизызкыз , аха идырны изымӡырҩуа зегьы иразра шырцәыӡуа , насгьы наӡаӡа ишықәгахо .
Дара ирҳәеит ауаҩы ишьра мап зацәыркуа убри азы шакәу .
Апрезидент абас еиԥш иҟоу ажәақәа изыҩразы агәымшәара аҭахын .
Ҳәарада , арҭ аишьцәа аҵыхәтәанынӡа Анцәа изиашаны аанхара иазхиан .
Иаҳзеиҭашәҳәа Абиблиа инақәыршәаны 1914 шықәса инаркны 1919 шықәсанӡа иҟаз .
Малахиа ( Малахия ) 3 : 1 — 3 ( шәаԥхьа ) аҿы Анцәа идоуҳала иалху « Леви иԥацәа » аныриашахоз аамҭа ( 1914 шықәса инаркны 1919 шықәса алагамҭанӡа ) атәы ануп .
Уи аамҭазы « ииашаҵәҟьаны Иҳақәиҭу » Анцәа Иегова « аиқәшаҳаҭра ажәабжьҳәаҩ » Иисус Христос дицны адоуҳатә уахәамаҿы амаҵ зуаз гәеиҭарц азы дааит .
Иаҳәҭаз ариашара анроу , Иегова ижәлар адҵа ҿыцқәа рынагӡара иазхиан . 1919 шықәсазы Анцәа изиашоу имаҵзуҩцәа зегьы адоуҳатә фатәы рыҭаразы игәрагоу , иҟәышу атәы далхын ( Матфеи 24 : 45 ) .
Анцәа ижәлар Вавилон Ду анырра аҟынтә ахақәиҭра роуит .
Убри инаркны Иегова иааирԥшуа ақьиара абзоурала имаҵзуҩцәа игәаԥхара еиӷьны еилыркаауеит , рыбзиабарагьы еиҳа иӷәӷәахоит .
Иара ириҭо азылԥхарақәа рзы аџьшьара аадырԥшуеит .
Ҳгәазызҭанаҵалар акәзеи Вавилон Ду анырра аҟынтә ҳхы ҳахьақәиҭхаз ?
Шаҟа инасыԥ дуузеи Вавилон Ду анырра аҟынтә ҳхы ҳахьақәиҭу !
Ииашаҵәҟьоу ақьырсианра ықәихырц азы Аҩсҭаа иҟаиҵоз аҽазышәарақәа зегьы лҵшәада иаанхеит .
Иегова ари ахақәиҭра зҳаиҭаз ахаангьы иаҳхаҳмыршҭлар ауп ( 2 Коринфаа рахь 6 : 1 ) .
Гәыкала иҟоу ауаа аӡәырҩы макьана амцдинхаҵара итҟәаны иамоуп .
Урҭ ахақәиҭра роурц ҳрыцхраар ауп .
Ҳара уи шыҟаҵатәу дҳарбар ҳалшоит .
Шәааи иҳаҩсыз ашәышықәсазы инхоз ҳашьцәа ҳарҿыԥшны , урҭ ауаа ҳрыцхраарц азы иҳалшо зегь ҟаҳҵалап !
Абзац 14 .
Аиудеиаа 70 шықәса рыҩныҵҟа изҭаз вавилонтәи атҟәареи аҵыхәтәантәи апостол данԥсы ашьҭахь иҟалаз ахьаҵра аан ақьырсианцәа зықәшәази злеиԥшу рацәоуп .
Аха вавилонтәи атҟәара 1919 шықәсанӡа Анцәа идоуҳала иалхыз ақьырсианцәа зықәшәаз иаҿырԥшӡам .
Иаҳҳәап , раԥхьа иҟаз атҟәареи аҩбатәи атҟәареи шаҟа аамҭа ицоз еиԥшӡам .
Убри аҟынтә ажәытәан иҟаз вавилонтәи атҟәара иадҳәалоу зегьы аԥааимбаражәатә ҵакы рымоуп ҳәа агәаанагара ҳамамзар ауп .
« Абра иеилагылоу иазхарҵаша [ « ргәы шьҭызхша » , АдҾ ] ҳәатә шәымазар , ҳазыразны ҳашәзыӡырҩуеит » ( АУСҚӘА 13 : 15 ) .
АШӘАҚӘА : 121 , 45
Избан угәы шьҭызхуа ажәақәа амч ду зрымоу ?
Иаҳдырҵозеи Иеговеи , Иисуси , апостол Павели рҿырԥштәқәа ?
Ишԥаҳалшо ҟазарыла егьырҭ ргәы ашьҭыхра ?
1 , 2 .
Иҳаилшәыркаа егьырҭ ргәы ашьҭыхра даара изхадоу .
« СҬААЦӘА ахаангьы сдырҽхәаӡом , уи аҭыԥан еснагь акритика сзыруеит .
Урҭ ражәақәа даара сгәы сдырхьуеит ! — еиҭалҳәоит 18 шықәса зхыҵуа Кристина . — Дара ахәыҷ иеиԥш схы мҩаԥызгоит , ахаангьы сҟәышхом , насгьы сҟәазуп ҳәа сарҳәоит .
Убри азы сара лассы-лассы сҵәуоит , иара убас рацәажәара уиаҟара сҽазысшәаӡом .
Акгьы саԥсамшәа схы збоит » .
Шаҟа ргәы каҳаны иҟоузеи угәы шьҭызхуа ажәақәа ахаан измаҳауа !
Угәы шьҭызхуа ажәақәа амч ӷәӷәа рымоуп .
Рубен зыхьӡу аиашьа иҳәоит : « Акыр шықәса рыҩныҵҟа сара акы саԥсамшәа схы збон .
Аха зны аизара аиҳабы ажәабжьҳәара сиццеит , иара сгәы каҳаны ишыҟаз гәеиҭеит .
Исымаз ацәаныррақәа анизеиҭасҳәоз , иара зҿылмҳарыла дысзыӡырҩуан .
Анаҩс исеиҳәеит имаҷымқәа аус бзиақәа шыҟасҵо .
Иара убас исгәалаиршәеит аԥсаатә хәыҷқәа раасҭа шәыхә ҳаракуп ҳәа Иисус ииҳәаз ажәақәа .
Ари ажәеинраала лассы-лассы исгәаласыршәоит , насгьы еснагь сгәы арԥхоит .
Аизара аиҳабы иажәақәа сыԥсҭазаара рыԥсахит » ( Матфеи 10 : 31 ) .
а ) Ииҩызи апостол Павел агәышьҭыхра шаҟа ихадоу иазкны ?
б ) Ҳазлацәажәозеи ари астатиаҿы ?
Абиблиаҿы иануп иааиԥмырҟьаӡакәа егьырҭ ргәы ашьҭыхра даара ишхадоу , уи ҳара иџьаҳшьаӡом .
Апостол Павел ауриацәа иреиуаз ақьырсианцәа ирзиҩуан : « Сашьцәа , шәгәышәҽаныз , шәыбжьара згәы-зыԥсы гәнаҳарала , ҩысҭаарала иҭәу , зыԥсҭоу Анцәа мап ицәызкхьоу дшәыламзааразы .
Ес-аашар аӡәи-аӡәи шәеилибажьала , шәгәаҳәара [ « шәыгәқәа » , АдҾ ] шьҭышәхла . . . агәнаҳа шәаҵамлан , игәымбылџьбароу уааԥсыраны шәҽыҟашәымҵан » ( Ауриацәа рахь 3 : 12 , 13 ) .
Ҳәарада , шәара ижәдыруеит ҳагәқәа шьҭибахларц азы алабжьара даара ишхадоу .
Ишәгәалашәыршәар шәылшоит аӡәы ажәа хаақәа рыла шәгәы шышьҭихыз .
Шәааи абарҭ азҵаарақәа ҳрызхәыцып : избан егьырҭ ргәы ашьҭыхра даара изхадоу ?
Иаҳдырҵозеи уи аганахь ала Иеговеи , Иисуси , Павели рҿырԥштәқәа ?
Насгьы ишԥаҳалшо ҟазарыла егьырҭ ргәы ашьҭыхра ?
Изҭахыда агәышьҭыхра , насгьы избан уи иахьа лассы-лассы изуԥымло ?
Ҳара зегьы агәышьҭыхра ҳҭахуп .
Еиҳарак уи ахәыҷқәа рзы даара ихадоуп .
« Ахәыҷқәа рзы . . . арҽхәара , аҵиаақәа аӡы шырҭаху еиԥшуп , — иҳәоит арҵаҩы Тимоти Еванз . — Ахәыҷы дандырҽхәо , иара бзиа дшырбо , насгьы ихә ҳаракны ишыршьо еиликаауеит » .
Аха ҳара ихьанҭоу аамҭақәа раан ҳанхоит .
Аӡәырҩы ауаа рхы мацара ауп изызхәыцуа , насгьы аиуаратә цәаныррақәа рцәыӡхьеит , аӡәы ирҽхәарагьы бзиа ирбаӡом ( 2 Тимофеи иахь 3 : 1 — 5 ) .
Аҭаацәа шьоукы рхәыҷқәа дырҽхәаӡом , избанзар урҭ рҭаацәараҿы дара ахаан идырҽхәомызт .
Ирацәаҩны ауаа русураҿы аӡәгьы ирҽхәаӡом ҳәа иашшуеит .
Иаҵанакуазеи агәышьҭыхра ?
Агәышьҭыхра иаҵанакуа қәҿиарақәак рзы арҽхәара мацара акәӡам .
Уи адагьы , ҳара иҳалшоит егьырҭ ибзиоу аҟазшьақәа шрымоу раҳҳәалар , иара убас згәы каҳаны иҟоу ргәы шьҭаҳхлар ( 1 Фессалоникаа рахь 5 : 14 ) .
« Агәышьҭыхра » ҳәа лассы-лассы еиҭарго абырзен ажәа ишыҟаҵәҟьоу еиҭоугозар , иаанагоит « ааигәа аҟазааразы а́ҳәара » .
Ҳашьцәеи ҳаҳәшьцәеи аус анрыцаҳуа , ргәы ашьҭыхразы алшара ҳауеит .
( Шәаԥхьа Екклезиаст [ Экклезиаст ] 4 : 9 , 10 . )
Иҳаҩҳажьуама ҳара егьырҭ бзиа ишаҳбо , насгьы рыхә ҳаракны ишаҳшьо раҳәаразы алшара ?
Шәааи иаҳхаҳмыршҭлап Ажәамаанақәа ( Притчи ) 15 : 23 рҿы иану ажәақәа : « Шаҟа ибзиоузеи ианаамҭоу иҳәоу ажәа ! »
Избан Аҩсҭаа изиҭаху ҳара ҳгәы каҳарц ?
Иаажәга аҿырԥштәы .
Аҩсҭаа идыруеит агәкаҳара ҳдоуҳатә , ҳемоциатә , насгьы ҳцәеижьтә гәабзиара иаԥырхагахар шалшо , убри аҟынтә иара амҩа иаша ҳахирҟьарц дашьҭоуп .
Ажәамаанақәа ( Притчи ) 24 : 10 аҿы иануп : « Угәы каҳама агәаҟра амшқәа раан ?
Ус анакәха умч кәадахоит » .
Аҩсҭаа иҭахын ииашаз Иов игәы каижьырц , уи азы иара агәаҟра дуқәа дрықәиршәеит , насгьы амц ихы иаирхәеит .
Аха игәымбылџьбараз игәҭакы намӡеит ( Иов [ Иов ] 2 : 3 ; 22 : 3 ; 27 : 5 ) .
Ҳара иҳалшоит Аҩсҭаа ауаа ргәы каижьырц азы иҟаиҵо аҽазышәарақәа ҳарҿагылар , ҳҭынхацәеи аизараҿы ҳашьцәеи ҳаҳәшьцәеи ргәы шьҭаҳхлар .
Усҟан ҳаҩны , насгьы Аҳратә зал егьырҭ анасыԥи аҭынчреи ахьроуа ҭыԥхоит .
7 , 8 . а ) Иарбан ҿырԥштәқәоу иаҳзырбо Иегова егьырҭ ргәы ашьҭыхра хадоуп ҳәа шиԥхьаӡо ?
б ) Ишԥарылшо аҭаацәа Иегова иҿыԥшлар ?
( Шәахәаԥш астатиа алагамҭаҿы иаагоу асахьа . )
Иегова .
Аԥсаломшәаҳәаҩ дшәаҳәон : « Згәы хьаала иҭәу , игәырҩо роуп Иара дыззаигәоу , иԥагьам , згәы-зыԥсы анзыршәахьоу рыԥсы ҿихуеит » ( Аԥсалом 33 : 19 [ 34 : 18 , АдҾ ] ) .
Азиашара аазырԥшуаз аԥааимбар Иеремиа дшәаны , игәы каҳаны даныҟаз Иегова уи игәы ирӷәӷәеит ( Иеремиа [ Иеремия ] 1 : 6 — 10 ) .
Иара убас шәазхәыц шаҟа деигәырӷьаз зықәрахь инеихьаз аԥааимбар Даниил Иегова амаалықь данааишьҭ иара дирӷәӷәарц азы !
Амаалықь уи « зыхә ҳараку ауаҩы » ҳәа изиҳәеит ( Даниил [ Даниил ] 10 : 8 , 11 , 18 , 19 ) .
Ишәылшарызма шәаргьы егьырҭ ргәы ашьҭыхра , згәы каҳаны иҟоу апионерцәеи зықәрахь инеихьоу аишьцәеи аиаҳәшьцәеи уахь иналаҵаны ?
Иеговеи Иисуси акыраамҭа аус еицыруан .
Аха Иисус адгьыл аҿы данынхоз , Анцәа еиликаауан бзиа иибо Иԥа арҽхәареи агәышьҭыхреи уаанӡа еиԥш ишиҭахыз .
Уи аҭыԥан , Иисус Иаб ажәҩан аҟынтә ҩынтә иҳәеит : « Абри Иоуп Гәы цаҳә-цаҳәла бзиа избаз , Сгәаԥхара-ҳалал Злоу Сԥа » ( Матфеи 3 : 17 ; 17 : 5 ) .
Убасала Анцәа Иисус дирҽхәеит , насгьы зегь иашаны ишыҟаиҵо агәра ииргеит .
Ҳәарада , арҭ ажәақәа Иисус игәы даара идырӷәӷәеит .
Иисус дыԥсыр анакәыз аухазы даара дгәырҩон , усҟан Иегова амаалықь дааишьҭит Иԥа дирӷәӷәарц азы ( Лука 22 : 43 ) .
Шәара ахәыҷқәа шәымазар , Иегова шәиҿыԥшла , шәхәыҷқәа арҽхәара ианаԥсоу уи рыгшәмыжьлан , насгьы еснагь ргәы шьҭышәхла .
Ахәыҷқәа ашкол аҿы есыҽны аԥышәарақәа ирықәшәозар , еиҳагьы ҳацхыраара рҭахуп .
Иаҳҵар ҳалшозеи ҳара Иисус апостолцәа дшырзыҟаз аҟынтә ?
Иисус .
Иисус Ахәылԥаз азгәаҭара алеигалаанӡа , апостолцәа аԥагьара шаадырԥшуаз гәеиҭеит .
Иара ахынраалара аарԥшны ршьапқәа иӡәӡәеит , аха уи ашьҭахьгьы дара иреиҳау дарбану ҳәа аимак рыман .
Пиотр иакәзар , мыцхәы ахақәгәыӷцәара ааирԥшуан ( Лука 22 : 24 , 33 , 34 ) .
Ус ишыҟазгьы , Иисус иапостолцәа аԥышәарақәа раан дахьаанырмыжьыз азы ирҽхәеит .
Убасгьы агәра диргеит иара иҟаиҵаз аусқәа раасҭа еиҳау шыҟарҵо , насгьы Анцәа рыхә ҳаракны ишишьо реиҳәеит ( Лука 22 : 28 ; Иоанн 14 : 12 ; 16 : 27 ) .
Ҳхы ҳазҵаар ҳалшоит : « Сиҿыԥшуама сара Иисус , схәыҷқәеи егьырҭ ауааи рыгхақәа дырбара акәымкәа , рырҽхәара сҽазышәо ? »
10 , 11 .
Ишԥааирԥши апостол Павел егьырҭ ргәы ашьҭыхра шхадоу шеиликаауаз ?
Апостол Павел .
Павел ибзианы дрыхцәажәон исаламшәҟәқәа рҿы амаҵ зциуаз ақьырсианцәа .
Урҭ рахьтә шьоукы акыршықәса Павел иныҟәарақәа рҿы ицын , убри аҟынтә , ҳәарада , рыгхақәа ибзианы идыруан , аха иара дара ирызкны ииҳәоз абзиа мацара акәын .
Иаҳҳәап , Тимофеи изкны Павел иҳәеит : « Иҳақәиҭу иҿы бзиабарала , гәрагарала сыззыҟоу сԥа » .
Иара иҩуан Тимофеи « гәцаракрала , ҭакԥхықәрала » иашьцәа русқәа дырҿын ҳәа ( 1 Коринфаа рахь 4 : 17 ; Филиппаа рахь 2 : 19 , 20 ) .
Абар Тит изкны Павел Коринф инхоз ақьырсианцәа ирзиҩыз : « Уи сара дысҩызоуп , шәыбжьара иҟоу , шәызҿу иаҿу , ишәусзуҩу иоуп » ( 2 Коринфаа рахь 8 : 23 ) .
Шаҟа ргәы шьҭнахзеи Тимофеии Тити Павел дара дышрыхцәажәаз анраҳа !
Павели Варнавеи рыԥсҭазаара ашәарҭара иҭаргыло , аҿагылара ӷәӷәақәа иахьрықәшәоз аҭыԥқәа рахь еиҭа игьежьуан .
Иаҳҳәап , дара Листра ашьҭашәарыцара ӷәӷәа ишақәшәазгьы , уи ақалақь ахь ихынҳәит ҿыц аҵабырг здызкылаз ргәы шьҭырхырц , насгьы рыгәрахаҵара ахьчара ргәазҭарҵарц азы ( Аусқәа 14 : 19 — 22 ) .
Павел Ефес даныҟаз , зыԥсахы еибакны иҟаз ажәлар иҿагылеит .
Аусқәа 20 : 1 , 2 аҿы иануп : « Ауаа рыԥсахеибакратә қәгылара анеихсыӷь , Павел аҵаҩцәа ааизганы , имҩақәҵаны , бзиала ҳәа нараҳәаны , Македониаҟа амҩа дықәлеит .
Дызлацоз имҩаҿ агәрахаҵара змаз зегьы ргәы азырхаҵауа , ирӷәӷәауа Бырзентәыла днеит » .
Ишаҳбо еиԥш , Павел егьырҭ ргәы ашьҭыхра даара ихадоуп ҳәа иԥхьаӡон .
Избан егьырҭ ргәы шьҭаҳхларц , насгьы ҳаргьы ҳгәы шьҭырхларц азы аизарақәа рҭаара зхадоу ?
Жәҩантәи ҳаб абзиабара аарԥшны , иааиԥмырҟьаӡакәа ақьырсиантә аизарақәа рҭааразы алшара ҳамазарц деиҷаҳаит .
Иара иҭахуп уа ҳара агәышьҭыхра ҳауларц , насгьы егьырҭ ргәы шьҭаҳхларц .
( Шәаԥхьа Ауриацәа рахь 10 : 24 , 25 . )
Актәи ашәышықәсазы инхоз ақьырсианцәа ҳарҿыԥшны , ҳашьцәеи ҳаҳәшьцәеи ҳареи ҳаиқәшәоит , аҵара еицаҳҵоит , насгьы ҳгәы шьҭибахуеит ( 1 Коринфаа рахь 14 : 31 ) .
Хыхь зыӡбахә ҳәаз Кристина илҳәоит : « Ҳаизарақәа даара исгәаԥхоит , избанзар уа сара бзиа сырбоит , насгьы сгәы шьҭырхуеит .
Зны-зынла аизарақәа рахь сгәы каҳаны снеиуеит , аха аиаҳәшьцәа ааины сыргәыдрыҳәҳәалоит , насгьы иахьа шаҟа быԥшӡозеи ҳәа сарҳәоит .
Дара бзиа сшырбо , иара убас сдоуҳатә қәҿиарақәа ишреигәырӷьо рҳәоит .
Уи сгәалаҟазаара шьҭнахуеит » .
Шаҟа ҳаигәырӷьозеи наҟ-ааҟ ҳагәқәа реибажьжьара ахьҳалшо ! ( Римаа рахь 1 : 11 , 12 ) .
Избан аԥышәа змоу Анцәа имаҵзуҩцәагьы агәышьҭыхра зырҭаху ?
Аԥышәа змоу Анцәа имаҵзуҩцәагьы агәышьҭыхра рҭахуп .
Еилҳаргап Иисус Навин иҿырԥштәы .
Акыр шықәса иара Иегова дизиашаны имаҵ иуан .
Аха Иегова уеизгьы Моисеи иеиҳәеит : « Далх уҭыԥан Иисус , игәы шьҭых , иара убас дырӷәӷәа , избанзар иара иоуп ари ажәлар раԥхьа дгыланы аӡиас ируа , иара иоуп иубараны иҟоу адгьыл ахь урҭ назго » ( Ҩынтәзакәан [ Второзаконие ] 3 : 27 , 28 ) .
Иисус Навин иуадаҩыз адҵа изыԥшын , уи израильаа Изқәыргәыӷыз адгьыл роурц азы ианеибашьуаз раԥхьа дгылар акәын .
Иаԥхьаҟа имаҷымкәа аибашьрақәа изыԥшын , насгьы знык иадамзаргьы аҵахара ( Иисус Навин [ Иисус Навин ] 7 : 1 — 9 ) .
Иисус Навин агәышьҭыхреи арӷәӷәареи даара иҭахын !
Шәааи ҳаргьы аизара аиҳабацәа , араионтә хылаԥшыҩцәагьы уахь иналаҵаны , ргәы шьҭаҳхлап , избанзар дара аџьабаа хьанҭа иаҵоуп , насгьы Анцәа игәарҭа иахӡыӡаауеит .
( Шәаԥхьа 1 Фессалоникаа рахь 5 : 12 , 13 . )
Абар раионтә хылаԥшҩык ииҩыз : « Зны-зынла аишьцәа асаламшәҟәқәа ҳзаарышьҭуеит , уа дара иҟаҳҵо аҭаарақәа рзы иҭабуп ҳәа ҳарҳәоит , иара убас шаҟа иргәаԥхаз атәы рыҩуеит .
Ҳгәы каҳаны ҳаныҟоу урҭ асаламшәҟәқәа ҳрыԥхьоит , уи даара ҳгәы шьҭнахуеит » .
Ҳхәыҷқәа гәык-ԥсык ала ианҳарҽхәо , Иегова изааигәахара ҳрыцхраауеит ( Шәахәаԥш абзац 14 . )
Избан аӡәы алабжьара аниаҳҭо , арҽхәареи агәышьҭыхреи заҳхаҳмыршҭлар акәу ?
Ақьырсиантә еиҳабацәеи аҭаацәеи ирдыруеит Абиблиа шьаҭас измоу алабжьара ахәарҭа аанагарц азы агәышьҭыхреи арҽхәареи шаҭаху .
Коринфаа апостол Павел илабжьара иқәныҟәеит . Иара урҭ уи азы ианирҽхәа , иҟалап уи анаҩсгьы ииашаны рхы мҩаԥыргаларц азы амч рнаҭазар ( 2 Коринфаа рахь 7 : 8 — 11 ) .
Ҩыџьа ахәыҷқәа змоу Андреас иҳәоит : « Арҽхәара ахәыҷқәа доуҳалеи емоциалеи аизҳара ирыцхраауеит .
Алабжьара алҵшәа аанагарц азы , арҽхәара даара ихадоуп .
Ҳхәыҷқәа ацәгьеи-абзиеи еиҩырдыраауеит , аха ирымоу адыррақәа инарықәыршәаны рхы мҩаԥыргаларц азы , еснагь ргәы шьҭыхлатәуп , насгьы ирӷәӷәалатәуп » .
Ишԥаҳалшо егьырҭ ргәы ашьҭыхра ?
Аишьцәеи аиаҳәшьцәеи рҽазышәарақәеи рҟазшьа бзиақәеи рзы ишәырҽхәала ( 2 Ашықәсынҵа [ 2 Летопись ] 16 : 9 ; Иов [ Иов ] 1 : 8 ) .
Иеговеи Иисуси Аҳра азы иҟаҳҵо зегьы ахә даара иҳаракны иршьоит , ҳҭагылазаашьақәа ирыхҟьаны иҟаҳҵо аусқәа усҟак ирацәамзаргьы .
( Шәрыԥхьа Лука 21 : 1 — 4 ; 2 Коринфаа рахь 8 : 12 . )
Иаҳҳәап , зықәрахь инеихьоу ҳашьцәеи ҳаҳәшьцәеи даара рҽазыршәоит иааиԥмырҟьаӡакәа ажәабжь рҳәаларц , аизарақәа ирҭааларц , насгьы урҭ рыҽрыладырхәларц азы .
Иҳарҽхәома , иара убас ргәы шьҭаҳхуама урҭ иҟарҵо зегь азы ?
Избан , аӡәы игәы ашьҭыхра ҳалшозар , уи ҟаҳҵалар зҳахәҭоу ?
Егьырҭ ргәы ашьҭыхразы алшара шәашьҭаз .
Аӡәы ирҽхәара шҳалшо ҳбозар , изыҟаҳамҵарызеи уи ?
Ҳахәаԥшып Павели Варнавеи писсидиатәи Антиохиа ианыҟаз изықәшәаз .
Асинагога аиҳабацәа урҭ ирарҳәеит : « Ҳашьцәа-хацәақәа ! абра иеилагылоу иазхарҵаша [ « ргәы шьҭызхша » , АдҾ ] ҳәатә шәымазар , ҳазыразны ҳашәзыӡырҩуеит » .
Усҟан Павел еизаз рахь ихы рханы , ргәы шьҭызхша ажәахә аҳәара далагеит ( Аусқәа 13 : 13 — 16 , 42 — 44 ) .
Аӡәы игәы ашьҭыхра алшара шәымазар ишәаҩшәмыжьын .
Егьырҭ ргәы ашьҭыхреи рырҽхәареи шьцыларас ишьҭышәхыр , шәара ижәбоит даргьы ус ишшәызныҟәало ( Лука 6 : 38 ) .
Иазҭар алшозеи арҽхәара амч ?
Гәык-ԥсык ала шәыҟаз , насгьы иалкаау ак азы ишәырҽхәала .
Ҳәарада , аӡәы дҳарҽхәарц азы ус баша ак ҳҳәар ҳалшоит .
Аха Иисус Фиатира инхоз ақьырсианцәа иреиҳәаз ажәақәа иаҳдырбоит иалкааны ак азы ауаҩы данурҽхәо еиҳа ишеиӷьу .
( Шәаԥхьа Аатра 2 : 18 , 19 . )
Иаҳҳәап , аҭаацәа рхәыҷқәа дырҽхәалар рылшоит урҭ адоуҳатә хықәкқәа рынагӡаразы иҟарҵо ақәҿиарақәа рзы .
Зхала ахәыҷқәа зааӡо аиаҳәшьа дшәырҽхәар шәылшоит имариам лҭагылазаашьа дамыхәаԥшӡакәа лхәыҷқәа ахьылааӡо азы .
Ус еиԥш иҟоу арҽхәара амч ду амоуп .
18 , 19 .
Ишԥаҳалшо згәы каҳаны иҟоу ргәы ашьҭыхра ?
Ажәытәан Иегова Моисеи иеиҳәеит Иисус Навин игәы шьҭихырц , насгьы дирӷәӷәарц , аха иахьа аӡәы дҳарҽхәарц ҳаиҳәаӡом .
Ус шакәугьы , иара даара деигәырӷьоит ҳагәрахаҵара ҳацеиҩызшои егьырҭ ауааи ргәы анышьҭаҳхуа ( Ажәамаанақәа [ Притчи ] 19 : 17 ; Ауриацәа рахь 12 : 12 ) .
Иаҳҳәап , Аҳратә зал аҿы ажәахә змаз аиашьа иаҳҳәар ҳалшоит алабжьара бзиа шҳауз , насгьы жәеинраалак еиҳа еиӷьны ишеилаҳкааз .
Ажәахә иманы дықәгыларц аконгресс ахь иааз аиашьа иаҳәшьак изылҩит : « Ҳара минуҭқәак роуп ҳахьеицәажәаз , аха уара иубеит сгәы хьаак шҭаз .
Уажәақәа сгәы дырҭынчит , насгьы сдырӷәӷәеит .
Урҭ ақьиара рыҵан — асцена аҟынтә , насгьы хаҭала уансацәажәоз . Сара сзы уи Иегова иҟынтә аҳамҭа иаҩызахеит » .
Ҳара егьырҭ доуҳала рырӷәӷәаразы имаҷымкәа алшарақәа ҳаԥшаар ҳалшоит Павел иааԥхьара ҳақәныҟәалар : « Аӡәи-аӡәи шәеизыӡырҩла , шәеилабжьала , еснагь ишыҟашәҵало аиԥш » ( 1 Фессалоникаа рахь 5 : 11 ) .
Есыҽны ҳгәы шьҭибахуазар , Иегова дҳаргәырӷьалоит .
Абзац 1 .
Хьыӡқәак ԥсахуп .
« Иегова адгьыл ҟәыӷарыла ишеит , агәеилых бзиа аарԥшны ажәҩан шьақәиргылеит » ( АЖӘАМААНАҚӘА [ ПРИТЧИ ] 3 : 19 ) .
АШӘАҚӘА : 6 , 24
Агәра шәзыргозеи шәара Иегова аиҿкаара Анцәа шиакәу ?
Иабантәиаадыруеи Анцәа имаҵзуҩцәа еиҿкааны имаҵ руларц шиҭаху ?
Ишԥаҳацхраауеи Анцәа Иажәа иану алабжьарақәа аизараҿы ацқьареи , аҭынчреи , акзаареи рыхьчара ?
1 , 2 . а ) Ишԥазыҟоу шьоукы Анцәа аорганизациа имоуп ҳәа анраҳауа ?
б ) Еилҳаргозеи ари астатиаҿы ?
ИМОУМА Анцәа аорганизациа ?
Шьоукы ргәы иаанагоит уи аҩыза аҭахра ыҟам ҳәа .
Урҭ ирыԥхьаӡоит ауаҩы Анцәеи иареи аизыҟазаашьақәа рымазар , уи азхоит ҳәа .
Аха ус аума ишыҟоу ?
Ирҳәозеи афактқәа ?
Ари астатиаҿы ҳара еилҳаргоит Иегова аиҿкаара Анцәа шиакәу узырбо ашьақәырӷәӷәарақәа , иара убас Иегова иорганизациа иаҳнаҭо амҩақәҵарақәа ҳшырзыҟазар ҳахәҭоу ( 1 Коринфаа рахь 14 : 33 , 40 ) .
Актәи ашәышықәсазы ҳ . ҳ .
Иегова ижәлар Иԥшьоу Аҩыра иану алабжьарақәа рыцхраауан акрызҵазкуа адҵа анагӡара — ажәабжь бзиа ауаа рылаҳәара .
Иахьагьы убас иҟоуп .
Ҳара еснагь Абиблиа иану , насгьы Анцәа иорганизациа иаҳнаҭо анапхгара ҳақәныҟәоит аҟынтә , ақьырсиантә еизараҿы ацқьареи , аҭынчреи , акзаареи ыҟоуп .
Агәра шәзыргозеи шәара Иегова аиҿкаара Анцәа шиакәу ?
Иегова ишамҭақәа зегьы ишьақәдырӷәӷәоит иара аиҿкаара Анцәа шиакәу .
Абиблиаҿы иануп : « Иегова адгьыл ҟәыӷарыла ишеит , агәеилых бзиа аарԥшны ажәҩан шьақәиргылеит » ( Ажәамаанақәа [ Притчи ] 3 : 19 ) .
Ҳара иаҳдыруа « иара [ Анцәа ] имҩақәа ркалҭ заҵәык ауп , иара изкны ахәыҭ-хәыҭбжьы ауп иааҩуа » ( Иов [ Иов ] 26 : 14 ) .
Апланетақәеи , аеҵәақәеи , агалактикақәеи ирызкны иаҳдыруа маҷуп , аха еилкаауп дара зегьы еиҿкааны ишышьақәыргылоу ( Аԥсалом 8 : 4 , 5 [ 8 : 3 , 4 , АдҾ ] ) .
Агалактикақәа миллионла аеҵәақәа рыла ишьақәгылоуп , дара зегьы еиҿкааны рус нарыгӡоит .
Амратә системаҿы апланетақәа , амашьынаныҟәцаратә ԥҟарақәа ирықәныҟәошәа , ирзалху амҩақәа рыла Амра иакәшоит .
Жәҩантәылаҿы иааџьоушьартә иҟоу аиҿкаара агәра ҳнаргоит « ҟәыӷара дула жәҩан ду зшаз » Иегова арҽхәара дшаԥсоу , насгьы зиашарала имаҵ аура шҳахәҭоу ( Аԥсалом 135 : 1 , 5 — 9 [ 136 : 1 , 5 — 9 , АдҾ ] ) .
Избан анаука азҵаарақәа жәпакы рҭак аҟаҵара алшара замам ?
Анаука ҳара иаҳзаанартыз рацәоуп Жәҩантәылеи Адгьыли ирызкны , ҳаԥсҭазаарагьы ахьеиӷьнатәыз ыҟоуп .
Аха анаука азҵаарақәа жәпакы рҭак аҟаҵара алшара амам .
Иаҳҳәап , астрономцәа Жәҩантәыла шыҟалаз , мамзаргьы ауаа Адгьыл аҿы изынхо , насгьы еиуеиԥшым аԥстәқәеи аԥсаатәқәеи , аҵиаақәеи зыҟоу аҳәара рылшаӡом .
Уи адагьы , наӡаӡа анхара агәаҳәара зҳамоу ҳаилыркаара зылшо маҷҩуп ( Екклезиаст [ Экклезиаст ] 3 : 11 ) .
Избан ауаа акрызҵазкуа азҵаарақәа рҭак аԥшаара зрылымшо ?
Ганкахьала уи зыхҟьо аӡәырҩы , аҵарауаагьы налаҵаны , Анцәа дшыҟоу мап ахьацәыркуа , насгьы аеволиуциа иахьадгылоу ауп .
Аха Иегова Иажәаҿы адунеи ахьынӡа-наӡааӡо ауаа ргәы иҵхо азҵаарақәа рҭак ҟаиҵоит .
Избан ҳара аԥсабара азакәанқәа ҳзырхьыԥшу ?
Ҳара Иегова ишьақәиргылаз зыгәра угартә иҟоу , зҽызмыԥсахуа аԥсабара азакәанқәа ҳархьыԥшуп .
Афымцеибыҭаҩцәа , аӡымҩангагаҩцәа , анџьнырцәа , аԥырҩцәа , ахирургцәа — зегьы рус аҿы урҭ азакәанқәа ирықәныҟәоит .
Иаҳҳәап , ахирургцәа ирдыруеит ауаа зегьы рцәеижь аиҿартәышьа шамахамзар ишеиԥшу , убри аҟынтә ауаҩы игәы ахьҭоу аԥшаара рықәшәаӡом , уи дара ибзианы ирдыруеит .
Ҳара зегьы аԥсабаратә закәанқәа ҳрызхьаԥшлар ауп .
Иаҳҳәап , аҵла аҟынтәи ҳаԥаны аҵыс еиԥш ҳԥыруеит ҳәа ҳалагар , ааха ҳаур ҳалшоит .
Иабантәиаадыруеи Анцәа имаҵзуҩцәа еиҿкааны имаҵ руларц шиҭаху ?
Ииашаҵәҟьаны , Иегова Жәҩантәыла иааџьоушьартә еиҿкааны ишеит .
Убри аҟынтә иара иҭахуп ижәлар еиҿкааны имаҵ руларц .
Иаҳҳәап , Анцәа Абиблиа ала анапхгара ҳаиҭоит .
Шаҟа инасыԥдахози ҳаԥсҭазаара Анцәа иорганизациаҿы ҳаҟамызҭгьы , насгьы инормақәа ҳзымдыруазҭгьы !
Иаҳзырбозеи Абиблиа иааџьоушьартә ишеиқәшәо ?
Џьоукы ргәы иаанагоит Абиблиа ауриатә , насгьы ақьырсиантә авторцәа еиуеиԥшым рҩымҭақәа реизга ауп ҳәа .
Аха ииашаҵәҟьаны ари иааџьоушьартә еиқәыршәоу , насгьы Анцәа идоуҳа ацхыраарала иҩу шәҟәуп .
Абиблиаҿы ашәҟәқәа зегьы даара еидҳәалоуп .
Уи злашьақәгәылоу ашәҟәқәа зегьы — Аҟазаара инаркны Аатра аҟынӡа — ихадоу темак ауп ирымоу — Иегова анапхгара аҟаҵара закәанла азин шимоу ашьақәырӷәӷәара , насгьы изқәыргәыӷыз « ахылҵшьҭра » , Христос , напхгара ззиуа Аҳра ацхыраарала адгьыл иадҳәалоу Анцәа игәҭакы анагӡара .
( Шәрыԥхьа Аҟазаара [ Бытие ] 3 : 15 ; Матфеи 6 : 10 ; Аатра 11 : 15 . )
Избан иаҳҳәар зҳалшо израильаа ибзианы еиҿкаан ҳәа ?
Ажәытәан израильаа жәларык еиԥш даара ибзианы еиҿкаан .
Иаҳҳәап , Моисеи изакәан аныҟаз , аҳәса шьоукы « аизара ақьала аҩналарҭаҿы » амаҵ аура иазкын ( Ақәҵымҭа [ Исход ] 38 : 8 ) .
Израильтәи алагери иԥшьоу ақьалеи реиҭагарагьы еиҿкааны имҩаԥысуан .
Ԥыҭрак ашьҭахь аҳ Давид алевитцәеи аԥшьаҩцәеи ибзианы еиҿкааны , гәыԥ-гәыԥла ишеит ( 1 Ашықәсынҵа [ 1 Летопись ] 23 : 1 — 6 ; 24 : 1 — 3 ) .
Ажәлар Иегова ианизыӡырҩуаз , аҭынчреи акзаареи рыман ( Ҩынтәзакәан [ Второзаконие ] 11 : 26 , 27 ; 28 : 1 — 14 ) .
Иаҳзырбозеи ҳара актәи ашәышықәсазы ақьырсиантә еизарақәа ибзианы ишеиҿкааз ?
Актәи ашәышықәсазы ақьырсиантә еизарақәа ибзианы еиҿкаан , насгьы ирбон аханатә апостолцәа рыла ишьақәгылаз анапхгаратә хеилак ирнаҭоз амҩақәҵарақәа рықәныҟәара шаҟа иҟәыӷараз ( Аусқәа 6 : 1 — 6 ) .
Ԥыҭрак ашьҭахь уи ахеилак егьырҭ аишьцәагьы ацлеит ( Аусқәа 15 : 6 ) .
Иара убас аизарақәа Анцәа идоуҳала иҩыз асаламшәҟәқәа рыла анапхгара роуан .
Урҭ асаламшәҟәқәа анапхгаратә хеилак иалахәыз , мамзаргьы ирыцхраауаз роуп изыҩуаз ( 1 Тимофеи иахь 3 : 1 — 13 ; Тит иахь 1 : 5 — 9 ) .
Ишԥаныруаз аизарақәа анапхгаратә хеилак ирнаҭоз амҩақәҵарақәа иахьрықәныҟәоз ?
Иарбан лҵшәоу иаанагоз , раԥхьатәи ақьырсиантә еизарақәа анапхгаратә хеилак ирнаҭоз амҩақәҵарақәа ианрықәныҟәоз ?
( Шәахәаԥш астатиа алагамҭаҿы иаагоу асахьа . )
Шәаԥхьа Аусқәа 16 : 4 , 5 .
Анапхгаратә хеилак амҩақәҵарала аизарақәа ирҭаауаз аишьцәа « Иерусалим Апостолцәа ирыдыркылахьаз ақәҵаратә рыларҳәон » .
Урҭ амҩақәҵарақәа « ауахәамақәа рыгәрахаҵара арӷәӷәон , рышҟа ииасуаз рхыԥхьаӡара ес-иаашар иацлон » .
Иаҳҳәар ҳалшозеи иахьатәи Анцәа иорганизациа иазкны ?
Иаҳнарҵар алшозеи ари аацҳара ?
Ишԥарзыҟазар акәу аҭакԥхықәра зду аишьцәа Анцәа иорганизациа ирнаҭо амҩақәҵарақәа ?
Ишԥарзыҟазар акәу афилиал акомитетқәа ирылахәу , араионтә хылаԥшҩцәа , аизара аиҳабацәа Анцәа иорганизациа ирнаҭо амҩақәҵарақәа ?
Анцәа Иажәаҿы ҳара зегьы иҳадиҵоит азыӡырҩреи аҳәатәхаҵареи ааҳарԥшларц ( Ҩынтәзакәан [ Второзаконие ] 30 : 16 ; Ауриацәа рахь 13 : 7 , 17 ) .
Иегова иорганизациаҿы акритика аҟаҵареи аҿагыларатә гәазыҟашьа аарԥшреи иаҭыԥым , избанзар уи аизараҿы аҭынчреи , абзиабареи , акзаареи еиланагоит .
Ҳәарада , ҳара аҳәатәхамҵареи апатуқәымҵареи аазырԥшыз Диотреф иеиԥш ҳхы мҩаԥаҳамгалар ауп .
( Шәаԥхьа 3 Иоанн 9 , 10 . )
Ҳхы ҳазҵаар бзиан : срыцхраауама сара аишьцәеи аиаҳәшьцәеи доуҳала аизҳара ?
Срықәныҟәома иаразнак аҭакԥхықәра зду аишьцәа иҳарҭо амҩақәҵарақәа , насгьы срыдгылоума урҭ ?
Ишԥалырхуеи аизара аиҳабацәеи амаҵзуратә цхырааҩцәеи ?
Еилҳаргап Анапхгаратә хеилак ааигәа ирыдыркылаз аӡбара .
Аброшиура « Воскресение Иисуса .
Что оно означает для нас ? » аҿы аизара аиҳабацәеи амаҵзуратә цхырааҩцәеи шалырхуа еиҭаҳәан .
Астатиаҿы иазгәаҭан актәи ашәышықәсазы урҭ алзхуаз анапхгаратә хеилак азин зырҭаз араионтә хылаԥшҩцәа шракәыз .
Убри аҿырԥштәы инақәыршәаны , сентиабр 1 , 2014 шықәса инаркны араионтә хылаԥшҩцәа роуп аизара аиҳабацәеи амаҵзуратә цхырааҩцәеи алзхуа .
Араионтә хылаԥшҩы иҽазишәоит аҭакԥхықәра здырҵар рҭаху аиашьа хаҭала иабадырра , насгьы иалшозар , амаҵ ицура .
Иара убас аиашьа аҭаацәара далазар , араионтә хылаԥшҩы иҭаацәа драбадыруеит ( 1 Тимофеи иахь 3 : 4 , 5 ) .
Анаҩс аизара аиҳабацәа рхеилак араионтә хылаԥшҩи дареи амаҵзуратә цхырааҩцәеи аизара аиҳабацәеи рзы иҟоу Абиблиа иану аҭахрақәа инҭырҳәыцааны иҭырҵаауеит ( 1 Тимофеи иахь 3 : 1 — 10 , 12 , 13 ; 1 Пиотр 5 : 1 — 3 ) .
Ишԥаҳалшо аизара аиҳабацәа ирыдыркыло аӡбарақәа ҳашрыдгыло ааҳарԥшыр ?
Ҳара аизара аиҳабацәа рҟынтә иҳауа Абиблиа шьаҭас измоу амҩақәҵарақәа ҳарзыӡырҩлар ауп .
Ииашоу арҭ ахьчацәа Иԥшьоу Аҩыра аҟынтәи « ажәа ҟәыӷақәа » рхы иадырхәоит ( 1 Тимофеи иахь 6 : 3 ) .
Еилҳаргап аизараҿы аиҿкаара еилазго ирызкны апостол Павел иҟаиҵаз алабжьара .
Иара иҩуан : « Шәара шәыбжьара шьоукы ишахәҭам рхы мҩыԥыргоит , уск руӡом , амала баша еилаҩеиласуеит » .
Ишаҳбо еиԥш , аизара аиҳабацәа алабжьарақәа ҟарҵон , аха дара ирыдыркыломызт .
Ишԥарзыҟазар акәыз урҭ аизара ?
Павел иреиҳәеит : « Абри ашәҟәы аҿы ишәзаҳаҩуа ақәныҟәара зҭахым ауаҩԥсы дазгәашәҭ , далышәкаа — иҿцаара шәаҟәыҵ » .
Убри аамҭазгьы иациҵеит : « Ӷас дҟашәымҵан » ( 2 Фессалоникаа рахь 3 : 11 — 15 ) .
Иахьа ақьырсиан анаҩсгьы ииашамкәа ихы мҩаԥигозар , насгьы аишьцәеи аиаҳәшьцәеи иҽеим анырра риҭозар ( иаҳҳәап , Иегова ишаҳаҭым иҿы аромантикатә еизыҟазаашьақәа еизирҳауазар ) , аизара аиҳабацәа угәуҽанызҵо ажәахә рыманы аизараҿы иқәгылар рылшоит ( 1 Коринфаа рахь 7 : 39 ) .
Шәышԥазыҟоу ари аҩыза ажәахә аншәаҳауа ?
Шәара уи ажәахә зырҳәо жәдыруазар , шәҽазышәшәома абиблиатә принципқәа еилазго ауаҩы иааигәаны иҿцәажәара аҽацәыхьчара ?
Абасала шәара иара иахь аиҷаҳара аашәырԥшуеит , насгьы шәхымҩаԥгашьа игәазҭанаҵар ауеит аиҿкаара уаҳа еилеимгалартә .
Ишԥаҳалшо аизараҿы ацқьара ахьчара ?
Ҳара аизара доуҳала ицқьаны иҟазарц ҳацхраауеит , Анцәа Иажәа иану анапхгара ҳақәныҟәозар .
Еилҳаргап коринфтәи аизараҿы иҟалаз хҭыск .
Павел ихы дамеигӡаӡакәа Коринф ажәабжьҳәара даҿын , насгьы иԥшьоу рахь ааԥхьара змаз аишьцәеи аиаҳәшьцәеи бзиа ибеит ( 1 Коринфаа рахь 1 : 1 , 2 ) .
Шәхаҿы иаажәг апостол ицәаныррақәа , урҭ игәаԥхашәадоу ахымҩаԥгашьа рымбошәа шыҟарҵоз атәы рзыҩра аниқәшәаз .
Павел аизара аиҳабацәа ирыдиҵеит уи иҩыза агәнаҳаҟаҵаҩ Аҩсҭаа дирҭарц , даҽакала иуҳәозар , аизара далырцарц .
Дара аизара « аҵәырса » аҟынтә ирыхьчар акәын ( 1 Коринфаа рахь 5 : 1 , 5 — 7 , 12 ) .
Иахьымхәуа агәнаҳаҟаҵаҩ аизара иалцаразы аизара аиҳабацәа ирыдыркылаз аӡбара ҳанадгыло , аизараҿы ацқьара ахьчара ҳацхраауеит .
Уи адагьы , ауаҩы игәнаҳа дахьхәырц , насгьы Иегова ианажьра дашьҭаларц игәазҭаҳҵар ауеит .
Ишԥаҳалшо аизараҿы аҭынчра ахьчара ?
Коринфтәи аизараҿы даҽа уадаҩракгьы ыҟан .
Ақьырсианцәа шьоукы рыгәрахаҵара рыцеиҩызшоз рашьцәеи раҳәшьцәеи дареи русқәа аӡбарҭақәа рҟынӡа инаргон .
Павел урҭ узырхәыцшаз азҵаара риҭеит : « Еиӷьӡами , ишәыхьыз шшәыхьыз , шәгәынхара шышәгәынхароу иааныжьзар ? » ( 1 Коринфаа рахь 6 : 1 — 8 ) .
Зны-зынла аишьцәа абизнес иадҳәалоу аиқәшаҳаҭрақәа рыбжьарҵоит , аха рус хыбгалоит .
Аԥара анырцәыӡлак , дара мцҳәарыла ак рцәыргазшәа ахара рыдеибаҵо иалагар ауеит , уи аизараҿы аҭынчра еиланагоит .
Ҭагылазаашьақәак рҿы аус аӡбарҭақәа рҟынӡагьы инеиуеит .
Аха Анцәа Иажәа иаҳнарбоит ахарџь ҳаур еиҳа ишеиӷьу , Анцәа ихьӡ ҳарԥхашьар , мамзаргьы аизараҿы аҭынчра еилаҳгар аасҭа .
Ауадаҩра ӷәӷәақәеи аҳәоуеиқәымшәарақәеи рыӡбаразы Иисус Христос иҳаиҭаз алабжьарақәа ҳрықәныҟәалар ауп .
( Шәаԥхьа Матфеи 5 : 23 , 24 ; 18 : 15 — 17 . )
Убас ҳара ҳдоуҳатә ҭаацәараҿы акзаара ҳахьчоит .
Избан Анцәа ижәлар рыбжьара акзаара ахьыҟоу зџьаҳамшьо ?
Иегова Иажәа ишаҳнарбо ала , Анцәа ижәлар рыбжьара иҟоу акзаара џьашьатәым .
Аԥсаломшәаҳәаҩ иҳәон : « Ишԥабзиоу , ишԥассиру аишьцәа џьарак ианеицынхо ! »
( Аԥсалом 132 : 1 [ 133 : 1 , АдҾ ] ) . Израильаа Иегова ианизыӡырҩуаз , еиҿкааз , еидгылаз жәларны иҟан .
Абар Анцәа ижәлар рԥеиԥш иазкны ииҳәаз : « Сара урҭ ауаса гәарҭа еиԥш еидыскылоит » ( Михеи [ Михей ] 2 : 12 ) .
Абар уи аԥааимбар Софониа ила заа ииҳәахьаз : « Усҟан ажәларқәа ирысҭоит абызшәа цқьа [ абиблиатә ҵабырг абызшәа ] , дара зегьы Иегова ихьӡ рҳәаларц , насгьы рыжәҩахыр еибыҭаны имаҵ руларц азы » ( Софониа [ Софония ] 3 : 9 ) .
Шаҟа ҳаигәырӷьозеи Иегова акзаара ҳаманы имаҵ аура ахьҳаҭәеишьаз !
Аизара аиҳабацәа ииашам ашьаҿа ҟазҵаз адоуҳатә цхыраара ирҭоит ( Шәахәаԥш абзац 17 . )
Иҟарҵалар акәзеи аизара аиҳабацәа аӡәы агәнаҳа аныҟаиҵо , аизараҿы ацқьареи акзаареи рыхьчарц азы ?
Аизараҿы акзаареи ацқьареи ахьчаразы , аизара аиҳабацәа аӡбаратә зҵаарақәа аамҭа мгакәа , абзиабара аарԥшны еилдыргалар ауп .
Павел идыруан Анцәа абзиабара аарԥшра игәазҭазҵо аемоциақәа рымацара шракәым , насгьы агәнаҳа имбошәа шыҟаимҵо ( Ажәамаанақәа [ Притчи ] 15 : 3 ) .
Убри аҟынтә апостол коринфаа асаламшәҟәы рзиҩырц иӡбеит . Уа иажәақәа џьбаран , аха ақьиара рныԥшуан .
Мызқәак рышьҭахь коринфаа рахь ииҩыз аҩбатәи асаламшәҟәы ишаҳнарбо ала , аизара аиҳабацәа Павел илабжьарақәа ирықәныҟәеит , избанзар ауадаҩра рыӡбеит .
Ақьырсиан ииашам ашьаҿа ҟаиҵар , уи еиликаанӡа , аҭакԥхықәра зду аишьцәа ҽыԥныҳәада ириашара рҽазыршәар ауп ( Галаҭаа рахь 6 : 1 ) .
а ) Ишԥарыцхрааи актәи ашәышықәсазы инхоз ақьырсианцәа Анцәа Иажәа иану алабжьарақәа ?
б ) Еилҳаргозеи анаҩстәи астатиаҿы ?
Ишаҳбаз еиԥш , актәи ашәышықәсазы Коринф , насгьы егьырҭ ақалақьқәа рҿы инхоз ақьырсианцәа Анцәа Иажәа иану алабжьарақәа рыцхраауан аизараҿы ацқьареи , аҭынчреи , акзаареи рыхьчара ( 1 Коринфаа рахь 1 : 10 ; Ефесаа рахь 4 : 11 — 13 ; 1 Пиотр 3 : 8 ) .
Уи иабзоураны дара амаҵзураҿы ақәҿиарақәа рацәаны ирыман .
Павел ишиҳәаз ала , ажәабжь бзиа адунеи зегь иалаҵәеит ( Кәаласаа рахь 1 : 23 ) .
Иахьа ажәабжьҳәаратә ус иалахәу , адунеизегьтәи аорганизациа иаҵанакуа адунеи ахьынӡа-наӡааӡо зеиԥшыҟам Анцәа игәҭакы атәы ауаа ирзеиҭарҳәоит .
Анаҩстәи астатиа аҟынтәи шәара еиҳаны еилышәкаауеит ақьырсианцәа Абиблиа даара пату шақәырҵо , насгьы Ҳазшаз Анцәа Иегова ахьӡ-аԥша иҭара рыҽшазыршәо атәы ( Аԥсалом 70 : 15 , 16 [ 71 : 15 , 16 , АдҾ ] ) .
Абзац 13 .
Шәахәаԥш ашәҟәы « Организованы , чтобы исполнять волю Иеговы » , адаҟьақәа 134 — 136 .
Абзац 15 .
Ақьырсиан даҽа қьырсианк дизашшырц азинхьчаратә усбарҭахь арзаҳал алаҵара анилшо атәы ануп ашәҟәы « Анцәа ибзиабараҿ шәыҟаз » , адаҟьа 223 ( албаага ) .
« Ишәаҳаз Анцәа иажәа ауаҩытәыҩса ихы иҭҳәаау ак еиԥш акәымкәа , ишәыдышәкылт иара шыҟаз аиԥш , Анцәа иитәу . . . ажәаны » ( 1 ФЕССАЛОНИКАА РАХЬ 2 : 13 ) .
АШӘАҚӘА : 96 , 94
Иарбан библиатә лабжьарақәоу ҳцәаныррақәа раанкылара иҳацхраауа ?
Избан иаҳҳәар зҳалшо Иегова иҽыуардын ԥхьаҟа ицоит ҳәа ?
Ишԥашәылшо Иегова иорганизациа аҵыхәтәанынӡа шәшадгылоу аашәырԥшыр ?
1 — 3 .
Ицәырызгар алшози Еводиеи Синтихиеи рыбжьара аилибамкаара , насгьы ишԥалшо ус еиԥш иҟоу ауадаҩрақәа рҽырцәыхьчара ?
( Шәахәаԥш астатиа алагамҭаҿы иаагоу асахьа . )
ИЕГОВА имаҵзуҩцәа иԥшьоу Анцәа Иажәа , Абиблиа , ахә ҳаракны иршьоит .
Ҳара ҳнаӡам аҟынтә , зны-зынла Абиблиа шьаҭас измоу алабжьарақәа ҳауеит .
Ишԥаҳадаҳкыло урҭ ?
Ҿырԥштәыс иааҳгап актәи ашәышықәсазы инхоз ақьырсиан ҳәсақәа Еводиеи Синтихиеи .
Анцәа идоуҳала иалхыз арҭ ақьырсиан ҳәсақәа аимак-аиҿак рыбжьалеит .
Еимаркзеи урҭ ?
Абиблиаҿы уи аӡбахә анӡам , аха ҳхаҿы иааҳгап уи зыхҟьар алшоз .
Еводиа афатә хаа лырхиеит , насгьы аишьцәеи аиаҳәшьцәеи шьоукы сасра иаалыԥхьеит .
Синтихиа ааԥхьара лырымҭаӡеит .
Абар лара илаҳауеит урҭ аамҭа ибзианы ишырхыргаз .
Лара илҳәар алшон : « Исызхаҵом Еводиа абас дышсызныҟәаз ! Сара сгәы иаанагон ҳаиҩызцәа бзиақәоуп ҳәа » .
Синтихиа дырҭиизшәа лхы лбоит , лҩызагьы лгәы лыхшәеит , уаҳагьы лыгәра лгаӡом .
Усҟан ларгьы Еводиа лҿы иҟаз аишьцәеи аиаҳәшьцәеи сасра иаалыԥхьарц лыӡбоит , аха Еводиа илалҳәаӡом .
Еводиеи Синтихиеи ирыбжьалаз аилибамкаара аизараҿы аҭынчра еиланагар алшон .
Абиблиаҿы ианӡам анаҩс иҟалаз , аха урҭ аиаҳәшьцәа апостол Павел ириҭаз алабжьара иқәныҟәазар ҟалап ( Филиппаа рахь 4 : 2 , 3 ) .
Ас еиԥш иҟоу аҭагылазаашьақәа иахьагьы аизараҿы аилибамкаарақәа цәырыргар алшоит .
Аха Анцәа Иажәа , иану алабжьарақәа урҭ рыӡбара , мамзаргьы зынӡа рҽырцәыхьчара иҳацхраауеит .
Иегова Иажәа ахә ҳаракны иаҳшьозар , уа иану амҩақәҵарақәа инарықәыршәаны ҳанхалоит ( Аԥсалом 26 : 11 [ 27 : 11 , АдҾ ] ) .
4 , 5 .
Иарбан библиатә лабжьарақәоу ҳцәаныррақәа раанкылара иҳацхраауа ?
Ҳәарада , тәамбашақә , мамзаргьы ииашамкәа иҳазныҟәоит ҳәа ҳгәы ианаанаго , ҳцәаныррақәа раанкылара ҳцәыцәгьоуп .
Ҳара ҳгәы ҳнархьыр алшоит ҳашьҭра , ҳцәаԥштәы , ма даҽакала егьырҭ ҳахьреиԥшым азы иҽеимкәа иахьҳазныҟәо .
Еиҳа ахьаа ҳзаанагоит ус иҳазныҟәо ҳагәрахаҵара ҳацеиҩызшо ҳашьцәеи ҳаҳәшьцәеи ракәзар .
Иарбан библиатә лабжьароу иҳацхраар алшо , ас еиԥш иҟоу ауадаҩра ҳақәшәазар ?
Иегова ауаа анишаз инаркны дара реизыҟазаашьақәа дрыцклаԥшуеит .
Иара ибоит ҳцәаныррақәеи ҳусқәеи .
Ииашам ацәаныррақәа ҳазцәырызго ахәыцрақәа ҳзааиуазар , анаҩс ҳзыхьхәуа ак ҳамхаҳәар , ма иҳамхаҟаҵар алшоит .
Убри аҟынтә даара ихадоуп иҟәыӷоу абиблиатә лабжьарақәа рықәныҟәара : аҽынкылара аарԥшреи агәаара ахымыццакреи .
( Шәрыԥхьа Ажәамаанақәа [ Притчи ] 16 : 32 ; Екклезиаст [ Экклезиаст ] 7 : 9 . )
Ҳәарада , ҳара ҳхы аус адаҳулалар ауп зегьы мыцхәы ҳгәы иаҳмырсларц , насгьы егьырҭ гәыҭбаарыла иранаҳажьларц азы .
Иеговеи Иисуси рзы даара акраҵанакуеит ҳара егьырҭ иранаҳажьуоу-иранаҳмыжьуоу ( Матфеи 6 : 14 , 15 ) .
Ижәбома шәара егьырҭ ранажьреи шәцәаныррақәа раанкылареи еиӷьны ишәҵалар шакәу ?
Избан ҳгәаҿы агәыԥжәара еизҳалартә залҳмыршар акәу ?
Аҽынкылара змам ауаа лассы-лассы игәымбылџьбарахоит .
Уи иахҟьаны егьырҭ дара рҽырцәырыхьчо иалагар алшоит , насгьы аизара иҽеим анырра арҭоит .
Зны-зынла ус еиԥш иҟоу ауаа ргәыԥжәареи ирымоу ацәымӷреи анаадмырԥшуа ыҟоуп , аха знымзар-зны уи « ацәгьара аизараҿы ицәырҵуеит » ( Ажәамаанақәа [ Притчи ] 26 : 24 — 26 ) .
Иҟалап аизара аиҳабацәа урҭ Анцәа Иажәа иану аилкаараҿы ацхыраара рыҭара рылшар : агәыԥжәареи , ацәымӷреи , агәаареи Анцәа иорганизациаҿы иҟамзар ауп ( Алевит [ Левит ] 19 : 17 , 18 ; Римаа рахь 3 : 11 — 18 ) .
Шәақәшаҳаҭума шәара уи ?
7 , 8 . а ) Напхгара шԥарзиуеи Иегова ижәлар ?
б ) Иарбан мҩақәҵарақәоу Анцәа Иажәаҿы иану , насгьы избан урҭ ҳрықәныҟәалар зҳахәҭоу ?
Иегова адгьыл аҿы иҟоу иорганизациа иаҵанакуа ажәлар анапхгареи адоуҳатә фатәи игәрагоу , иҟәышу атәы ила ириҭоит . Уи атәы анапхгара изҭо аизара ахада , Иисус Христос , иоуп ( Матфеи 24 : 45 — 47 ; Ефесаа рахь 5 : 23 ) .
Актәи ашәышықәсазы иҟаз анапхгаратә хеилак еиԥш , игәрагоу , иҟәышоу атәы Анцәа идоуҳа зҵоу иажәа , ма иаацҳара , ахә ҳаракны ишьоит .
( Шәаԥхьа 1 Фессалоникаа рахь 2 : 13 . )
Шәааи еилҳаргап ҳара ҳзы Абиблиаҿы иану зыхә ҳараку мҩақәҵарақәак .
Абиблиаҿы иануп ҳара иааиԥмырҟьаӡакәа аизарақәа рҭаара шҳахәҭоу ( Ауриацәа рахь 10 : 24 , 25 ) .
Уи ҳаанаԥхьоит зыгәра ҳго ирыдҳәалоу азҵаарақәа рганахьала акзаара аарԥшра ( 1 Коринфаа рахь 1 : 10 ) .
Анцәа Иажәа ҳгәазҭанаҵоит ҳаԥсҭазаараҿы Аҳра аԥхьатәи аҭыԥ аҿы аргылара ( Матфеи 6 : 33 ) .
Уи адагьы , Абиблиа иаҳнарбоит ҳаҭыр зқәу адҵа шҳаду — ҩнаҭацыԥхьаӡа , ауаа рацәа ахьеизо аҭыԥқәа рҿы , иара убас иформалтәым аҭагылазаашьақәа рҿы ажәабжь аҳәара ( Матфеи 28 : 19 , 20 ; Аусқәа 5 : 42 ; 17 : 17 ; 20 : 20 ) .
Анцәа Иажәа аизара аиҳабацәа иднарҵоит аизара ацқьара иацклаԥшларц ( 1 Коринфаа рахь 5 : 1 — 5 , 13 ; 1 Тимофеи иахь 5 : 19 — 21 ) .
Ҳәарада , Иегова дазыԥшуп иорганизациа иаҵанакуа зегьы цәеижьлеи доуҳалеи ицқьазаауеит ҳәа ( 2 Коринфаа рахь 7 : 1 ) .
Иҳаиҭада Иисус , Анцәа Иажәа аилкаара дҳацхраарц азы ?
Шьоукы Абиблиа дара рхала аилкаара рылшоит ҳәа ргәы иаанагоит .
Аха Иисус зыгәрагоу , иҟәышу атәы далихит , адоуҳатә фатәы ҳаиҭаларц азы . 1919 шықәса инаркны Иисус Христос уи атәы ила ишьҭанеицәа Анцәа Иажәа аилкаареи уа иану амҩақәҵарақәа рзыӡырҩреи дрыцхраауеит .
Убас аизараҿы ацқьареи , аҭынчреи , акзаареи ҳахьчоит .
Ҳара зегьы ҳхы ҳазҵаароуп : « Срықәныҟәома сара Христос иалихиз атәы имҩақәҵарақәа ? »
Ишԥахцәажәо Иезекииль ишәҟәаҿы Иегова жәҩантәи иорганизациа ?
Анцәа Иажәа иҳаилнаркаауеит жәҩантәи иорганизациа шеиҿкаау .
Абасала , аԥааимбар Иезекииль Анцәа жәҩантәи иорганизациа ибеит , уи аарԥшын жәҩантәи аҽыуардын ала ( Иезекииль [ Иезекииль ] 1 : 4 — 28 ) .
Иегова уи аҽыуардын мҩақәиҵоит , насгьы идоуҳа иахьаго ицоит .
Иегова иорганизациа жәҩантәи ахәҭа адгьылаҿтәи ахәҭа ианыруеит .
Иегова иҽыуардын еснагь ԥхьаҟа ицоит .
Аҵыхәтәантәи ажәашықәса аҩныҵҟа ҳорганизациаҿы имаҷымкәа аԥсахрақәа ыҟан .
Урҭ аԥсахрақәа зегьы ҟазҵо Иегова шиакәу шәхашәмыршҭлан .
Анцәа иҽыуардын иццакны ԥхьаҟа ицоит — иаарласны Христос иԥшьоу амаалықьцәеи иареи ицқьам ари адунеи ықәыргоит , Иегова закәанла напхгара аҟаҵара азин шимоу шьақәырӷәӷәахоит , ихьӡ ԥшьахоит .
Ҳара хатәгәаԥхарала аргыларатә проектқәа зхы алазырхәуа иҭабуп ҳәа раҳҳәоит ( Шәахәаԥш абзац 11 . )
11 , 12 .
Иҟанаҵозеи иахьа Иегова иорганизациа ?
Шәазхәыц Иегова иорганизациа аҵыхәтәантәи арҭ амшқәа раан иҟанаҵо .
Аргылара .
Шәҩыла аусуҩцәа рхы иамеигӡаӡакәа Уорвик ( аштат Ниу-Иорк , Еиду Аштатқәа ) иҟоу Иегова ишаҳаҭцәа ихадоу русбарҭаҿы аџьабаа рбон .
Адунеизегьтәи апроекттә-ргыларатә ҟәша анапхгара аҵаҟа зықьҩыла аишьцәеи аиаҳәшьцәеи хатәгәаԥхарала адунеи зегь аҿы Аҳратә залқәа дыргылоит , насгьы афилиалқәа рырҭбаара рҽаладырхәуеит .
Ҳара урҭ рџьабаа азы иҭабуп ҳәа раҳҳәоит !
Ишәхашәмыршҭлан , Иегова ахынраалареи азиашареи аарԥшуа хатәгәаԥхаралатәи аҭарала аргыларатә проекткқәа ирыцхраауа Аҳра ажәабжьҳәаҩцәа дшырзылԥхо ( Лука 21 : 1 — 4 ) .
Арҵара .
Ҳара ҳорганизациаҿы атеократиатә рҵара ҳаур ахьҳалшо ашколқәа рацәоуп ( Исаиа [ Исаия ] 2 : 2 , 3 ) .
Урҭ рахь иаҵанакуеит Апионертә маҵзура ашкол , Аҳра ажәабжьҳәаҩцәа рышкол , Галаад ашкол , Вефиль амаҵ аура иалаго рзы ашкол , Араионтә хылаԥшыҩцәеи урҭ рыҳәсеи рзы ашкол , Аизара аиҳабацәа рышкол , Иԥшьоу амаҵзура ашкол , насгьы Афилиал акомитет иалахәу рыҳәсеи дареи рзы ашкол .
Иегова даара бзиа ибоит ижәлар аҵара дырҵара !
Иара убас абиблиатә дыррақәа риура иҳацхраауеит ҳофициалтә саит , уа иҟоуп шәкыла абызшәақәа рыла еиҭагоу апубликациақәа .
Асаит аҟны иҟоуп аҭаацәарақәеи ахәыҷқәеи рзы аҟәшақәа , иара убас ажәабжьқәа .
Шәхы иашәырхәома ҳсаит амаҵзуреи шәҭаацәаратә мҵахырхәареи рҿы ?
Иарбан ҭакԥхықәроу Иегова изиашоу имаҵзуҩцәа ирыду ?
Иегова иорганизациаҿы аҟазаара ҳара ҳзы даара ҳаҭыр дууп !
Анцәа иҭахрақәеи инормақәеи рдырра аҭакԥхықәра ҳаднаҵоит — ииашаны ахымҩаԥгареи Иегова иреиҳаӡоу имчра адгылареи .
Ари адунеи аҿы ауаа еиҳа-еиҳа агәнаҳа рыҽшарҭогьы , ҳара Иегова иеиԥш ацәгьара ҳцәымӷзар ауп ( Аԥсалом 96 : 10 [ 97 : 10 , АдҾ ] ) .
Ҳара « абзиара цәгьараны , ацәгьара бзиараны » изыԥхьаӡо амцқьацәа ҳарҿыԥшӡом ( Исаиа [ Исаия ] 5 : 20 ) .
Иегова дҳаргәырӷьалар ҳҭахуп аҟынтә , цәеижьлеи , гәаԥхашәалеи , доуҳалеи ацқьара ахьчара ҳҽазаҳшәоит ( 1 Коринфаа рахь 6 : 9 — 11 ) .
Иегова бзиа даҳбоит , насгьы аҵыхәтәанынӡа игәра ҳгоит .
Ҳара Иегова ҳизиашазарц ҳҭахуп , иара иахь иааҳарԥшуа азиашарагьы Абиблиа иану инормақәа ҳахьрықәныҟәо ианыԥшуеит .
Ҳахьыҟазаалакгьы — аҩны , аизараҿы , аусураҿы , ашкол аҿы — урҭ анормақәа ҳрықәныҟәаларц азы иҳалшо зегь ҟаҳҵоит ( Ажәамаанақәа [ Притчи ] 15 : 3 ) .
Аха ишԥаҳалшо еиҭа Анцәа ҳашизиашоу шьақәҳарӷәӷәар ?
Ишԥарылшо иқьырсиану аҭаацәа Анцәа иахь азиашара аарԥшра ?
Ахәыҷқәа рааӡара .
Иқьырсиану аҭаацәа рхәыҷқәа Анцәа Иажәа инақәыршәаны ианырааӡо , Иегова иахь азиашара аадырԥшуеит .
Уи аҿы Анцәа ицәшәо аҭаацәа иахьынхо аҭыԥ аҿы иҟоу аҵасқәа мацара ракәӡам изызхәыцуа .
Ари адунеи агәазыҟашьа ақьырсиантә ҭаацәара анырра анамҭалар ауп ( Ефесаа рахь 2 : 2 ) .
Аӡы иӡааху ақьырсиан дымхәыцуазар ауп : « Ҳкультураҿы ахәыҷқәа рааӡара зыхәҭоу аҳәса роуп ҳәа иԥхьаӡоуп » .
Абиблиаҿы еилыкка иануп : « Шәарҭ абацәа , шәыхшара . . . шәааӡала Иҳақәиҭу игәаҳәаратә реилыркаауа » ( Ефесаа рахь 6 : 4 ) .
Анцәа изиашоу аҭаацәа рхәыҷқәа Самуил хәыҷ иеиԥшзар рҭахуп , избанзар уи ианизҳауаз Иегова дицын ( 1 Самуил [ 1 Самуила ] 3 : 19 ) .
Ишԥаҳалшо Иегова ҳашизиашоу ааҳарԥшыр , ихадоу аӡбарақәа анҳадаҳкыло ?
Аӡбарақәа рыдкылара .
Иара убас ҳара Анцәа ҳашизиашоу ааҳарԥшуеит , ихадоу аӡбарақәа анҳадаҳкыло Анцәа Иажәеи иорганизациеи рҿы ацхыраара ҳаԥшаауазар .
Шаҟа ихадоузеи уи ?
Еилҳаргап аҭаацәа аӡәырҩы зықәшәо имариам ҭагылазаашьак .
Даҽа тәылак ахь ииасыз ауаа шьоукы ахшара анроуа , ртәылаҿы инхо рҭынхацәа рахь ирышьҭуеит , избанзар аԥара дырҳалар ауп .
Ҳәарада , уи доусы ихала иӡбоит , аха иаҳхаҳмыршҭлар ауп иҳадаҳкыло аӡбарақәа рзы Анцәа аҭак шиаҳҭо .
( Шәаԥхьа Римаа рахь 14 : 12 . )
Иҟәыӷарахома аҭаацәеи аусуреи ирыдҳәалоу ихадоу аӡбарақәа Абиблиа иану алабжьара ҳазхьамԥшкәа иҳадаҳкылалар ?
Ҳәарада , мап !
Ҳара жәҩантәи Ҳаб ицхыраарада ԥсыхәа ҳамам , избанзар ҳшьаҿақәа ахырхарҭа ҳазрыҭаӡом ( Иеремиа [ Иеремия ] 10 : 23 ) .
Иарбан алхроу иқәыԥшу анык иҟалҵар акәхаз , насгьы илыцхраазеи ииашоу аӡбара адкылара ?
Даҽа тәылак ахь ииасыз ԥҳәыск аԥа длоуит . Лара илҭахын уи лтәылахь длышьҭырц , иандуи иабдуи драаӡаларц азы .
Убри аамҭазы лара Иегова ишаҳаҭцәа рҿы Абиблиа аҵара далагеит .
Уи адоуҳатә қәҿиарақәа ҟалҵеит , насгьы еилылкааит ахәыҷы Иегова имаҵ иуларц азы иааӡара лара уалс ишлыду ( Аԥсалом 126 : 3 [ 127 : 3 , АдҾ ] ; Ажәамаанақәа [ Притчи ] 22 : 6 ) .
Абиблиа иану алабжьара инақәыршәаны , гәык-ԥсык ала Анцәа диҳәон ( Аԥсалом 61 : 8 , 9 [ 62 : 7 , 8 , АдҾ ] ) .
Лара Абиблиа лзырҵоз аиаҳәшьеи егьырҭ Иегова ишаҳаҭцәеи лҭагылазаашьа рзеиҭалҳәеит .
Лҭынхацәеи лҩызцәеи ахәыҷы аҩныҟа длышьҭырц шларҳәозгьы , лара еилылкааит уи шиашам .
Лхатә ҩыза аизара ахәыҷи лареи ишреиҷаҳауаз даара иџьеишьеит , уи игәазҭанаҵеит Абиблиа аҵара алагареи аизарақәа рҭаареи .
Ҳәарада , уи аԥҳәыс гәык-ԥсык ала иҟалҵаз аҳәара Иегова аҭак шыҟаиҵаз лбеит .
Иарбан лабжьарақәоу Абиблиа зҳарҵо рганахь ала иҳаҭаз ?
Аорганизациа иаҳнаҭо амҩақәҵарақәа рықәныҟәара .
Ҳара Анцәа ҳашизиашоу ааҳарԥшуеит иорганизациа иаҳнаҭо амҩақәҵарақәа ҳахьырзыӡырҩуа алагьы .
Еилҳаргап Абиблиа зҳарҵо рганахь ала иҳауа алабжьарақәа .
Ҳара иҳабжьаргон : Абиблиа аҵаразы иҟоу ацхыраагӡа хада ала ауаҩы Абиблиа ирҵара ҳалагазар , темак ҳахысцыԥхьаӡа минуҭқәак рыҩныҵҟа ҳорганизациа атәы изеиҭаҳәалатәуп .
Уи азы ҳхы иаҳархәалар ҳалшоит авидеонҵамҭа « Иҟарҵозеи Аҳратә зал аҿы ? » , насгьы аброшиура « Иназыгӡода иахьа Иегова игәаԥхара ? » .
Уи ацхыраагӡа ҳахысзар , насгьы ауаҩы адоуҳатә қәҿиарақәа ҟаиҵазар , ашәҟәы « Анцәа ибзиабараҿ шәыҟаз » ала аҵара иацаҳҵар ауп .
Уи аҟаҵара хадоуп ауаҩы аӡы иҽӡааиххьазаргьы .
Иегова иорганизациа абарҭ рҩызцәа амҩақәҵарақәа ҳнаҭоит иҿыцу аҵаҩцәа рыгәрахаҵара ӷәӷәахарц азы ( Кәаласаа рахь 2 : 7 ) .
Шәхы иашәырхәома шәара урҭ алабжьарақәа ?
18 , 19 .
Иарбан мзызқәоу Иегова аџьшьара иҭаразы иҳамоу ?
Ҳара Иегова аџьшьара иҭаразы ирацәаны амзызқәа ҳамоуп .
Раԥхьаӡа иргыланы , « ԥсҭазаара ахьҳамоу , ҳахьынеиҭаҵ-ааиҭаҵуа » иара ибзоурала ауп ( Аусқәа 17 : 27 , 28 ) .
Иара убас иара хәы змам аҳамҭа — Иажәа , Абиблиа , ҳаиҭеит .
Фессалоника инхоз ақьырсианцәа реиԥш , Анцәа идоуҳала иҩу иажәа ахә ҳаракны иаҳшьоит ( 1 Фессалоникаа рахь 2 : 13 ) .
Анцәа Иажәа ацхыраарала ҳара Иегова изааигәахара ҳалшеит , иаргьы даҳзааигәахеит ( Иаков 4 : 8 ) .
Жәҩантәи Ҳаб аҳаҭыр ду ҳаҭәеишьеит — иорганизациа ҳахәҭакхеит .
Шаҟа рыхә ҳаракны иаҳшьозеи ҳара арҭ азылԥхарақәа !
Ҳара аԥсаломшәаҳәаҩ ицәаныррақәа ицеиҩаҳшоит : « Дхьыӡражәга Нцәа Ҳазшаз , избанзар Иара дыбзиоуп , избанзар Иара игәыҳалалра наунагӡа иҟоуп » ( Аԥсалом 135 : 1 [ 136 : 1 , АдҾ ] ) .
Аԥсалом 135 ( 136 , АдҾ ) аҿы 26 - нтә еиҭаҳәоуп ажәақәа « Иара игәыҳалалра наунагӡа иҟоуп » .
Иегова иорганизациеи иареи рахь азиашара аарԥшуа , ҳара арҭ ажәақәа шҵабыргыҵәҟьоу агәра ҳгоит , избанзар наунагӡа ҳанхалоит !
3 Абиографиа .
Зегьы рзы зегьы сҽырхьысыгӡоит
8 Ҳзыԥсам ақьиара абзоурала агәнаҳа аҟынтә ахақәиҭра ҳаҭан
13 Ҳгәы-ҳаԥсы адоуҳатә ҭахрақәа рызкра аԥсҭазаареи аҭынчреи ҳзааргоит
Римаа рахь 6 - тәи , 8 - тәи ахқәа рҿы ҳқьырсиантә ԥсҭазаара иаҵанакуа зыхә ҳараку азхәыцрақәа аагоуп .
Урҭ рызхәыцра ҳзыԥсам Анцәа иқьиара шааирԥшуа абара , насгьы наӡаӡатәи азылԥхара ҳзаазго ҳхы азышьҭра иҳацхраауеит .
18 Ишәгәалашәома шәара ?
19 Шәыгәҭыхақәа зегьы Иегова изшәырха
24 Иегова гәык-ԥсык ала дзыԥшаауа дырзылԥхоит
Актәи астатиаҿы ҳагәҭынчымрақәа Анцәа инапы ишанаҳҵаша атәы аҳәоит .
Аҩбатәи астатиаҿы Анцәа гәык-ԥсык ала дзыԥшаауа дшырзылԥхо агәрагара ҳагәрахаҵара шарӷәӷәо атәы еилыргоуп .
Иара убас уа еилаҳкаауеит азылԥхара аиуразы иҳамоу агәыӷра шҳацхраауа .
29 Аҟәымшәышәра аҟәыӷара иатәуп
32 Аԥхьара — арҵаразы еиӷьу знеишьоуп
АБИОГРАФИА
Еиҭеиҳәеит Дентон Ҳопкинсон
« Аӡы быҽӡаабхыр , бкасыжьуеит ! » — саб сан илеиҳәеит .
Уи 1941 шықәсазы акәын .
Аха иара сан лыршәара илымшеит , лара уеизгьы Анцәа Иегова лыҽшизылкыз аалырԥшырц азы аӡы лыҽӡаалхит .
Саб ииҳәаз наигӡеит , ҳааныжьны дцеит .
Сара аашықәса ракәын исхыҵуаз .
АРИ зегь ҟалаанӡа Анцәа Иажәа иану аҵабырг сара даара исгәаԥхеит .
Сан иаалгоз Абиблиа шьаҭас измаз апубликациақәа даара исгәаԥхон , еиҳарак асахьақәа .
Сара саб сан еилылкаауаз сзеиҭаҳәара азин лиҭомызт .
Аха сара сааҟәымҵӡакәа азҵаарақәа лысҭон , лара саб аҩны даныҟамыз Абиблиа слырҵон .
Убас саргьы сыԥсҭазаара Иегова изыскырц сыӡбеит .
Аӡы сыҽӡаасхит Блекпул ( Англиа ) 1943 шықәсазы , усҟан сара 10 шықәса схыҵуан .
Уи нахыс сани сареи иааиԥмырҟьаӡакәа ажәабжь аҳәара ҳалагеит .
Ауаа ажәабжь бзиа рзеиҭаҳәаразы апатефонқәа ҳхы иаҳархәон .
Урҭ дуун , ԥшь-кьылак инареиҳаны иҟан .
Шәхаҿы иаажәг , сара , аҷкәын хәыҷы , убри рҳәазо ишызгоз !
14 шықәса санырҭаз , пионерс амаҵ аура сҭаххеит .
Сан раԥхьа аишьцәа рмаҵзуҩы ( усҟан араионтә хылаԥшҩы убас ихьӡын ) сиацәажәарц салҳәеит .
Уи пионерс амаҵ анызуло схы аныҟәгара исыцхраауа занааҭк соурц сабжьеигеит .
Убас иагьыҟасҵеит .
Ҩышықәса аус анызу ашьҭахь , даҽа раионтә хылаԥшҩык сыгәҭакы изеиҭасҳәеит .
Иара ҭакс исеиҳәеит : « Уеиха ! »
Абас , апрель , 1949 шықәсазы сани сареи ҳаҩнымаҭәа ҳшеит , насгьы иаҳҭиит , анаҩс Манчестер азааигәара иҟаз Мидлтонҟа ҳаиасит , уа пионерс амаҵ аура ҳалагеит .
Ԥшьымз рышьҭахь апионертә маҵзураҿы аҩыза дсыԥшааит .
Афилиал аҟынтә иҳарҳәеит ааигәа аизара ахьеиҿкаахаз Ирламҟа ҳаиасырц .
Сан лҩызеи лареи даҽа еизарак аҿы пионерс амаҵ руан .
Сара 17 шықәса шысхыҵуазгьы , сҩызеи сареи аизарақәа рымҩаԥгара ҳадырҵеит , избанзар ҳаизара ҿыц аҿы аԥышәа змаз аишьцәа азхомызт .
Ԥыҭрак ашьҭахь ақалақь Бакстон иҟаз аизарахь сиасырц сарҳәеит .
Уа ажәабжьҳәаҩцәа даара имаҷҩын аҟынтә , ацхыраара аҭахын .
Уи зегьы аԥхьаҟа иҟалоз аԥсахрақәа ибзианы сазыҟарҵеит .
Рочестер ( аштат Ниу-Иорк ) ауаа ажәахә ахь ааԥхьара раҳҭоит , 1953 шықәса
1951 шықәсазы Ахьчаратә Бааш абиблиатә школ Галаад аҟны аҵара сахысырц азы арзаҳал хасырҭәааит .
Аха декабрь , 1952 шықәсазы арра исыԥхьеит .
Сара аԥшьамаҵзуҩы иеиԥш арратә маҵзура аҟынтәи схы сақәиҭыртәырц сҽазысшәон , аха аусӡбарҭаҿы уи мап ацәыркит , насгьы фымз ҳәа абахҭа сҭаркит .
Абахҭа санҭакыз Галаад ашкол 22 - тәи акласс ахь ааԥхьара сзааит .
Ииуль , 1953 шықәсазы аӷба « Џьорџьик » сақәтәаны Ниу-Иоркҟа сдәықәлеит .
Уахь саннеи аконгресс « Общество нового мира » саҭааит .
Анаҩс ашкол мҩаԥысраны иахьыҟаз Саут-Лансингҟа ( аштат Ниу-Иорк ) дәыӷбала сдәықәлеит .
Уи нахыс автобусла сцар акәын .
Абахҭа ааигәоуп санҭыҵыз аҟынтә , аԥара сымамызт уҳәар алшоит , убри аҟынтә сымҩақьыра сшәарц азы автобус исыцҭатәаз 25 цент имсыԥсахыр акәхеит .
Галаад ашкол аҟны иҳауз зеиԥшыҟам аҵара ҳара , астудентцәа , амиссионертә маҵзураҿы зегьы рзы зегьы рҽырхьыгӡара иҳацхрааит ( 1 Кор . 9 : 22 ) .
Ҳара ҳҟынтә хҩык , Пауль Брууни , Реимонд Личи сареи Афилиппинқәа рахь ҳрышьҭит .
Авизақәа ҳзыҟарҵаанӡа мызқәак рыҩныҵҟа ҳаԥшын , анаҩс аӷба ҳақәтәаны Роттердамҟа ( Нидерландқәа ) ҳцеит .
Уи ашьҭахь Адгьылбжьаратәи Амшын , Суецтәи аӡымҩахга , Индиатәи Аокеан ҳархысны Малаизиаҟа ҳцеит , анаҩс Гонконгҟа .
Ҳара ҳныҟәара 47 мшы агеит .
Убас , ноиабр 19 , 1954 шықәсазы Афилиппинқәа раҳҭнықалақь Манила ҳнеит .
Амиссионертә маҵзураҿы исыцыз сҩыза Реимонд Личи сареи .
Афилиппинқәа рҟынӡа ҳамҩа 47 мшы агеит
Ҳара иҿыцу акультура , иҿыцу атәыла , иҿыцу абызшәа ҳашьцылар акәын .
Аха раԥхьа Кесон-Сити иҟаз аизараҿы амаҵ аура ҳрышьҭит , уа инхоз аӡәырҩы англыз бызшәала ицәажәон .
Убри аҟынтә раԥхьатәи шықәсыбжак аҩныҵҟа тагал бызшәала жәақәак роуп иаҳҵаз .
Аха анаҩстәи адҵа анҳарҭа зегь аҽаԥсахит .
Зны , 1955 шықәса маи мзазы Реимонд Личи сареи амаҵзура аҟынтәи аҩныҟа ҳаныхынҳә , ҩ-саламшәҟәык ҳбеит .
Уа ианын раионтә хылаԥшыҩцәас амаҵ аура шҳадырҵаз .
Сара 22 шықәса ракәын исхыҵуаз , аха ари амаҵзура ахкы абзоурала зегьы рзы зегьы рҽырхьыгӡаразы алшара соуит .
Бикольтә бызшәала имҩаԥысуаз араионтә конгресс аҿы ажәахә сыманы сықәгылоит
Араионтә хылаԥшҩы иеиԥш раԥхьатәи ажәахә сҳәеит адәахьы , ақыҭаҿы иҟаз адәқьан аҿаԥхьа . Иаарласны еилыскааит Афилиппинқәа рҿы ус ишаԥыз .
Усҟан иаарту ажәахәқәа ауаа рацәа ахьеизо аҭыԥқәа рҿы ирҳәон .
Сраион аҿы аизарақәа санырҭаауаз ажәахәқәа сыманы сықәгылон абарҵақәа , аџьармыкьақәа , аҳәынҭқарратә хыбрақәа , амҵәышәымпыл иахьасуа аҭыԥқәа , апаркқәа , насгьы амҩадуқәа ркәакьқәа рҿы .
Зны Сан-Пабло ақалақь аџьармыкьаҿы ажәахә сыманы сықәгылар акәын , аха ақәаршҩы аура иалагеит , убри аҟынтә аҭакԥхықәра здыз аишьцәа ирасҳәеит Аҳратә зал аҿы аизара мҩаԥаҳгарц .
Уи ашьҭахь аишьцәа сазҵааит аҳасабрбаҿы ари аизара иаарту аиԥылара еиԥш иадырбар рылшома ҳәа .
Дара азҵаара рызцәырҵит , избанзар уи ауаа рацәа ахьеизо аҭыԥ аҿы акәӡам иахьымҩаԥысыз .
Аизарақәа санырҭаауаз , сара еснагь аишьцәа рҿы саангылон .
Дара амал ду рымамызт , аха рыҩнқәа еснагь ицқьан .
Лассы-лассы сахьыцәоз амҿтәы дашьма иқәыршәыз иԥаны иҟаз ауарҳал аҿы акәын .
Уҽуӡәӡәар ахьулшоз ауаа зегьы уахьырбоз адәаҿы акәын , уи сашьцылар акәхеит .
Аизарақәа рахь аҭыԥантәи амикроавтобусқәеи ( џьипни ) автобусқәеи рыла сцон , егьырҭ адгьылбжьахақәа рахь снеирц азы анышь сақәтәон .
Сара амашьына ахаангьы исымамызт .
Ажәабжь анысҳәоз , насгьы аизарақәа санырҭаауаз тагал бызшәала ацәажәашьа сҵон .
Сара абызшәаҵаратә урокқәа сырхымсӡеит .
Аишьцәа амаҵзураҿы , насгьы аизараҿы ианцәажәоз сахьырзыӡырҩуаз абызшәа аҵара исыцхрааит .
Аишьцәа даара ирҭахын ацхыраара сыҭара , урҭ ачҳара ахьаадырԥшуаз , иара убас ариашара анысҭахыз сахьдыриашоз азы иҭабуп ҳәа расҳәоит .
Адҵа ҿыцқәа сырҭацыԥхьаӡа исҵашаз рацәан . 1956 шықәсазы Афилиппинқәа рҿы атәыла зегь аҿы инхоз ажәабжьҳәаҩцәа рзы аконгресс мҩаԥысыр акәын .
Уи даҭаар акәын Неитан Норр .
Сара ажурналистцәа рацәажәара сыдырҵеит . Уаанӡа уи аҩыза аус ахаангьы иҟасымҵацызт , аха аишьцәа гәахәарыла исыцхраауан .
Шықәсыкгьы мҵӡацызт убри еиԥшыз аконгресс ду анеиҿыркаа . Уи даҭааит ихадоу аусбарҭа аҟынтә аиашьа Фредерик Френц . Усҟан сара аконгресс ахылаԥшҩыс сыҟан .
Даара иџьасшьеит аиашьа Френц аҭыԥантәи акультура аҽақәыршәара дахьазхиаз .
Аишьцәа аиашьа Френц баронг-тагалог — афилиппинцәа рмилаҭ маҭәа — ишәҵаны асценаҿы данырба , даара ргәы иахәеит .
Аобласттә хылаԥшҩыс саныҟарҵа , еиҳаны аԥсахрақәа ҟасҵар акәхеит .
Усҟантәи ашықәсқәа раан ҳара афильм « Счастье общества нового мира » ауаа идҳарбон , еиҳарак ауаа рацәа ахьеизоз адәқәа рҿы .
Зны-зынла амц-чымҵқәа ҭаха ҳарҭомызт .
Дара апроектор иашьҭуаз алашара анырбоз , уахь иԥыруан , нас уа ицәыҵахон .
Уи срыцқьарц азы имаҷымкәа аџьабаа збар акәын .
Зегь аиҿкаара ус имариамызт , аха шаҟа игәахәара дуузи ауаа жәларбжьаратәи Иегова иорганизациа аилкаара шырҭаху абара .
Акатоликтә уахәама аԥшьаҩцәа аҭыԥантәи аиҳабырақәа анырра ӷәӷәа рырҭон , уи иахҟьаны зны-зынла аконгресс амҩаԥгара азин ҳарҭомызт .
Аконгресс ауахәама азааигәара ианымҩаԥысуаз , ажәахә змаз аиашьа асценахь дааицыԥхьаӡа , аԥшьаҩцәа асаркьал абжьы дыргон .
Аха уеизгьы , ҳара ауаа аҵабырг дырҵара ҳаҟәыҵуамызт , иахьа Афилиппинқәа рҿы Иегова имаҵзуҩцәа рацәоуп .
1959 шықәсазы асаламшәҟәы соуит .
Уи уажәшьҭа афилиал аҿы амаҵ шызуло атәы аҳәон .
Еиҭа иҿыцу ак сҵар акәын .
Ԥыҭрак ашьҭахь азоналтә хылаԥшҩы иаҳасабала егьырҭ атәылақәа сырҭааларц исыҳәеит .
Убас зны Таиланд миссионерс амаҵ зуаз Џьанеҭ Диумонд слабадырит .
Аамҭақәак рыҩныҵҟа лареи сареи асаламшәҟәқәа еимаҳдон , анаҩс ҳаибагеит .
Ҳара 51 шықәса Анцәа имаҵ еицаҳуеит .
Џьанеҭи сареи зхыԥхьаӡара рацәоу Афилиппинқәа рыдгьылбжьахақәа руак аҿы
Иааизакны 33 тәыла сырҭааит , уа Иегова имаҵзуҩцәа ргәы шьҭысхуан .
Даара сеигәырӷьоит сқәыԥшра аамҭазы исырҳаз хәы змам аԥышәа , избанзар уи еиуеиԥшым ауаа рацәажәашьа снарҵеит . Уажәшьҭа еилыскааз рацәоуп .
Сара избеит Иегова еилых-еилаҵа ҟамҵакәа , иарбан милаҭзаалак шидикыло ( Аус . 10 : 34 , 35 ) .
Иааиԥмырҟьаӡакәа ажәабжь аҳәара ҳҽазаҳшәоит
Ҳара даараӡа ҳаигәырӷьоит Афилиппинқәа рҿы ҳашьцәа Анцәа имаҵ рыцура !
Иахьа ари атәылаҿы ажәабжьҳәаҩцәа рхыԥхьаӡара арахь санааз аасҭа жәантә еиҳауп .
Џьанеҭи сареи уажәгьы Кесон-Сити иҟоу афилиппинтәи афилиал аҿы амаҵ ҳуеит .
Аҳәаанырцә амаҵ зуеижьҭеи 60 шықәса инареиҳаны иҵуеит , аха сара анаҩсгьы Иегова игәаԥхара инақәыршәаны сҽысыԥсахлар ауп .
Аорганизациаҿы ааигәа иҟалаз аԥсахрақәа иаадырԥшуеит Анцәеи ҳашьцәеи рымаҵ анаҳуа , аҽынраалара ааҳарԥшлар шакәу .
Иегова ишаҳаҭцәа рхыԥхьаӡара ахьеизҳауа ҳаигәырӷьоит
Ҳара еснагь Анцәа игәаԥхара аилкаареи уи инақәыршәаны анхареи ҳҽазаҳшәон .
Уи еиӷьу ыҟам !
Иара убас ҳара ҳазхиан ҳашьцәа рыцхрааразы ҳаԥсҭазаараҿы ак аԥсахра .
Ааи , Анцәа игәаԥхара иақәшәонаҵы , ҳара зегьы рзы зегьы ҳҽырхьаҳагӡалоит .
Ҳара уажәгьы Кесон-Сити иҟоу афилиал аҿы амаҵ ҳуеит
« Шәыгәҭыхақәа , шәхьаақәа зегьы Иара [ Иегова ] изшәырха , Иара изышәк , избан акәзар Иара гәҭыха-хьаас шәимоуп » ( 1 ПИОТР 5 : 7 ) .
АШӘАҚӘА : 60 , 23
Ишԥаҳацхраауеи Анцәа Иажәа агәҭынчымрақәа риааира ?
Ишԥаҳаур ҳалшо Анцәа иҭынчра ?
Ишԥашәыцхраар алшо аизарақәа агәҭынчымрақәа риааира ?
1 , 2 . а ) Избан изџьашьатәым зны-зынла агәҭынчымра ахьҳазцәырҵуа ?
( Шәахәаԥш астатиа алагамҭаҿы иаагоу асахьа . ) б ) Еилҳаргозеи ари астатиаҿы ?
ҲАРА даара имариам аамҭазы ҳанхоит .
Аҩсҭаа Аџьныш иԥсахы еибакны дыҟоуп , насгьы ҳакәша-мыкәша алым еиԥш дыцхлымуеит , ҳахьылбааидаша дашьҭоуп ( 1 Пиотр 5 : 8 ; Аат . 12 : 17 ) .
Убри аҟынтә иџьашьатәӡам ҳара , Анцәа имаҵзуҩцәа , зны-зынла агәҭынчымра ахьҳазцәырҵуа .
Ажәытәан инхоз , иаҳҳәап , аҳ Давид иеиԥш иҟаз Иегова имаҵзуҩцәагьы зны-зынла агәҭынчымра ӷәӷәа рызцәырҵуан ( Аԥсал . 12 : 3 [ 13 : 2 , АдҾ ] ) .
Апостол Павел иҩуан « ауахәамақәа зегьы рҭагылазаашьа сыгәхьаан » ҳәа ( 2 Кор .
11 : 28 ) . Аха иҟаҵатәузеи агәҭынчымра ҳиааиуашәа ҳбозар ?
Бзиа ҳазбо жәҩантәи Ҳаб ажәытәан имаҵзуҩцәа еснагь дрыцхраауан , иахьагьы иара ицхыраарала ҳагәҭынчымра аиааира еиҳа иаҳзымариахар алшоит .
Абиблиа ҳаанаԥхьоит : « Шәыгәҭыхақәа , шәхьаақәа зегьы Иара изшәырха , Иара изышәк , избан акәзар Иара гәҭыха-хьаас шәимоуп » ( 1 Пиотр 5 : 7 ) .
Аха ишԥаҟаҵатәу уи ?
Шәааи ԥшь-шьаҿак еилҳаргап : гәык-ԥсык ала Анцәа иҳәара ; Анцәа иажәа аԥхьара , насгьы уи азхәыцра ; Иегова иԥшьоу идоуҳа ақәгәыӷра ; зыгәра жәго ауаҩы шәгәы иҭоу изеиҭаҳәара .
Арҭ ԥшь-шьаҿак анеилшәырго , хаҭала шәара иҟашәҵар акәу алкаара шәҽазышәшәа .
Ишԥашәылшо анцәаиҳәарала шәусқәа зегьы Иегова инапы ианышәҵар ?
Еилҳаргап актәи ашьаҿа — гәык-ԥсык ала Иегова иҳәара .
Агәҭынчымреи ашәареи шәызцәырзго аҭагылазаашьақәа шәанрықәшәо , бзиа шәызбо жәҩантәи Шәаб изеиҭашәҳәа .
Аԥсаломшәаҳәаҩ Давид Иегова диҳәон : « С-Нцәа , иурҳа сматанеира » .
Уи аԥсалом аҿы Давид иара убас иҩуан : « Уусқәа зегьы Анцәа инапы ианҵа , Иара дуцхраауеит » ( Аԥсал .
54 : 2 , 23 [ 55 : 1 , 22 , АдҾ ] ) . Ауадаҩра аӡбаразы иҳалшо зегь ҟаҳҵазар , иаҳхаҳмыршҭлароуп ҳара ҳагәҭынчымрақәа раасҭа , гәык-ԥсыкала иҟаҳҵо аҳәара еиҳа ишҳацхраауа .
Аха ишԥаҳацхраауеи Анцәа иҳәара иҽеим ахәыцрақәеи агәхьааи рыхгара ? ( Аԥсал . 93 : 18 , 19 [ 94 : 18 , 19 , АдҾ ] ) .
Избан агәҭынчымрақәа анҳазцәырҵуа Анцәа иҳәара зхадоу ?
Уаԥхьа Филиппаа рахь 4 : 6 , 7 .
Иегова гәык-ԥсык ала , ҳааҟәымҵӡакәа ацхырааразы иҟаҳҵо аҳәарақәа рҭак ҟаиҵар илшоит .
Аха ишԥа ?
Иара ҳахшыҩи ҳгәи ирҭоу иҽеим ахәыцрақәеи ацәаныррақәеи риааира иҳацхраауа аҭынчра ҳаиҭоит .
Аӡәырҩы уи агәра ргахьеит .
Дара агәҭынчымра ӷәӷәа анрымаз , насгьы ԥхьаҟатәи аԥеиԥш ашәара анрызцәырнагоз , Иегова зеиԥшыҟам аҩныҵҟатәи аҭынчра аиура дрыцхрааит .
Шәаргьы шәхатә ԥышәала уи агәра жәгар шәылшоит .
Анцәа иҳаиҭо агәҭынчра ҳзықәшәо ауадаҩрақәа зегьы рыхгара иҳацхраауеит .
Шәрызхәыц агәрыцҳашьара зныԥшуа Анцәа иажәақәа : « Умшәан , избанзар сара суцуп .
[ . . . ]
Сара усырӷәӷәоит , суцхраауеит » ( Ис . [ Ис . ]
41 : 10 ) . Ишԥаҳацхраауеи Анцәа Иажәа агәҭынчра аиура ?
Агәҭынчра аиура иҳацхраауа аҩбатәи ашьаҿа — Абиблиа аԥхьареи уи азхәыцреи ауп .
Избан уи зхадоу ?
Абиблиаҿы агәҭынчымреи ашәареи рҽырцәыхьчара , ма рыхгара ишәыцхраауа аҟәыӷара зҵоу алабжьарақәа рацәоуп .
Ахаангьы ишәхашәмыршҭлан Анцәа Иажәа шәыцхраар , ма агәҭынчра шәнаҭар шалшо , избанзар уа Ҳазшаз иҟәыӷоу ихәыцрақәа ануп .
Уахынла ма ҽынла урҭ шәхы анырзышәышьҭуа , насгьы абиблиатә лабжьара шәхы ишашәырхәаша шәаназхәыцуа , шәзызгәаҟуа амч шәоуеит .
Иегова Иисус Навин агәымшәара умаз , уӷәӷәаз , насгьы умшәан ҳәа аниеиҳәоз , Анцәа Иажәа аԥхьара шхадоу инаҵшьны иеиҳәеит ( Иис . Н . [ Иис . Н . ]
1 : 7 — 9 ) . Ишԥашәнырыр алшо Иисус иажәақәа ?
Анцәа Иажәаҿы ҳгәы зырҭынчуа Иисус иажәақәа ануп .
Ауаа Иисус ииҳәози идирҵози ианазыӡырҩуаз , агәырҭынчраҵәҟьа роуан .
Аӡәырҩы иара иацәажәареи изыӡырҩреи ргәаԥхон , избанзар игәаҟуаз , згәы каҳаны иҟаз , зымч кәадахаз зегьы ргәы шьҭихуан .
( Уаԥхьа Матфеи 11 : 28 — 30 . )
Иара ауаа рдоуҳатә , ремоциатә , рцәеижьтә ҭахрақәа еиликаауан , насгьы бзиабарала дреиҷаҳауан ( Марк 6 : 30 — 32 ) .
Иисус згәы каҳаны иҟоу ргәы шышьҭихло ала ииҳәаз ақәыргәыӷра иахьагьы амч амоуп .
Уи Иисус ицыз апостолцәа реиԥш , шәаргьы ишәыҵанакуеит .
Ҳәарада , уажәы иара дҳацӡам , аха ажәҩан аҿы иҟоу аҳ иеиԥш , иара ауаа рахь агәрыцҳашьара ааирԥшуеит .
Шәара агәҭынчымрақәа шәиааиуашәа жәбозар , иара ианаамҭоу ацхыраара шәиҭар илшоит .
Иисус иажәақәа агәҭынчымра аиааира ишәыцхраауеит , агәымшәареи агәыӷреи шәырҭоит ( Аур . 2 : 17 , 18 ; 4 : 16 )
Ишԥаҳацхраауеи Анцәа иԥшьоу идоуҳа ?
Иисус ҳақәирӷәыӷит жәҩантәи Ҳаб иԥшьоу адоуҳа ҳаиҭарц азы ҳаҳәарақәа рҭак хымԥада ишыҟаиҵо ( Лука 11 : 10 — 13 ) .
Ари агәҭынчымра аиааира иҳацхраауа ахԥатәи шьаҿоуп .
Аус зуа Анцәа имч адоуҳа иалҵшәоу аҟазшьа бзиақәа реизырҳара иҳацхраауеит .
Арҭ аҟазшьақәа Зегьзымчу Анцәа иааирԥшуа роуп .
( Уаԥхьа Галаҭаа рахь 5 : 22 , 23 ; Кәал .
3 : 10 . )
Урҭ аҟазшьақәа аашәырԥшуазар , егьырҭи шәареи шәеизыҟазаашьақәа еиҳа еиӷьхоит , насгьы агәҭынчымра шәызцәырызго аҭагылазаашьақәа шәрықәымшәар алшоит .
Шәааи иааркьаҿны еилҳаргап адоуҳа иалҵшәоу аҟазшьақәа шҳацхраауа .
8 — 12 .
Ишԥаҳацхраауеи Анцәа иԥшьоу идоуҳа иалҵшәоу аҟазшьақәа агәҭынчымра аиааира , мамзаргьы уи цәырызго аҭагылазаашьақәа рҽырцәыхьчара ?
« Абзиабара , агәырӷьара , амшхәыбзазара » .
Шәара ауаа рахь апатуқәҵара аарԥшра шәҽазышәшәозар , игәашәҭар ауеит иҽеим ацәаныррақәа риааира еиҳа ишшәылшо .
Избан ус ҳҳәар зҳалшо ?
Шәара егьырҭ рахь аиашьаратә бзиабареи аҟазшьа бзиақәеи аашәырԥшуазар , насгьы ҳаҭыр рықәышәҵозар , агәҭынчымра цәырзго аҭагылазаашьақәа шәҽырцәышәыхьчар шәылшоит ( Рим .
12 : 10 ) . « Нарха змоу ачҳара , аразра , агәыҳалалра » .
Егьырҭи шәареи шәыбжьара иҭынчу аизыҟазаашьақәа рыхьчара ишәыцхраауеит абри алабжьара : « Аӡәи-аӡәи гәыҭбаарала , гәыбылрала шәеизыҟаз , шәеизыразыз , шәрыцҳаибашьала , ишәыгу-ишәыбзоу шәанеибажьла » ( Еф . 4 : 32 ) .
Убас шәара ауадаҩра ӷәӷәақәа шәҽырцәышәыхьчоит , насгьы ҳанамӡара иахҟьаны ицәырҵуа ауадаҩрақәа қәҿиарала риааира шәылшоит .
« Агәрагара » .
Ҳагәҭынчымрақәа лассы-лассы аԥареи амазареи ирыдҳәалоуп ( Ажәам . [ Прит . ]
18 : 11 ) . Шәара Иегова дышшәеиҷаҳало ӷәӷәала агәра жәгозар , урҭ агәҭынчымрақәа риааира , мамзаргьы зынӡа рҽырцәыхьчара шәылшоит .
Ишԥа ?
Уи шәылшоит апостол Павел Анцәа идоуҳа ацхыраарала ииҩыз алабжьара шәықәныҟәозар : « Ишәымоу шәызшәырха , шәалаӡа » .
Анаҩс иациҵеит : « Избанзар Иара [ Анцәа ] Ихаҭа иоуп изҳәаз : „ угәыгәҭасыжьуам , уаансыжьуам “ .
Убри азы ауп ҳамшәа-ҳмырҳа абас еиԥш заҳҳәо : „ Анцәа сара дсыцхырааҩуп , акгьы сацәшәом : ауаҩԥсы исзиураны иҟоузеи ? “ »
( Аур . 13 : 5 , 6 ) .
« Ахаара-ҟәымшәышәра , аҽынкылара » .
Шәазхәыц шаҟа иҟәыӷароу абас еиԥш иҟоу аҟазшьақәа раарԥшра .
Иҟалап урҭ рыбзоурала агәҭынчымра шәызцәырзго акгьы ҟашәымҵалар , насгьы шәыԥсҭазаараҿы « ацәгьуора , аԥсахеибакра , агәаӷ , аҭыӡшәа » реиԥш иҟоу иҽеим аҟазшьақәа уаҳа иаашәмырԥшлар ( Еф . 4 : 31 ) .
Ҳәарада , ҳара ахынраалара ҳҭахуп , избанзар Абиблиа ҳаанаԥхьоит « Анцәа инапымчхара аҵаҟа » ахынраалара ааҳарԥшларц , насгьы ҳагәҭыхақәа , ҳхьаақәа зегьы Иара изҳархаларц ( 1 Пиотр 5 : 6 , 7 ) .
Ахынраалара еизшәырҳалар , Анцәа ицхыраареи иразреи шәоуеит ( Мих .
[ Мих . ] 6 : 8 ) . Ишәылшои-ишәылымшои ибзианы еилышәкаауазар , агәҭынчымра шәызцәырҵӡом , насгьы Анцәа иқәгәыӷшьа шәҵоит .
Ҵакыс ирымоузеи Иисус иажәақәа : « Уаҵәтәи амш шәазымхьаан » ?
Матфеи 6 : 34 ( уаԥхьа ) аҿы акрызҵазкуа Иисус Христос илабжьара ануп : « Уаҵәтәи амш шәазымхьаан » .
Аха ари алабжьара ақәныҟәара мариам ҳәа ҳгәы иаанагар алшоит .
Ииҳәарц ииҭахызи Иисус ?
Ҳәарада , иара имҳәаӡеит Анцәа имаҵзуҩцәа хьаада-баада инхалоит ҳәа .
Ҳара еилаҳкаахьеит уи аганахь ала Давиди Павели ирыҩуаз .
Иисус иҭахын иара иҵаҩцәа еилыркаарц : мыцхәы агәҭынчымра аарԥшра ауадаҩра аӡбаӡом .
Уаҵәтәи амш иҿыцу ауадаҩрақәа ҳзаанагоит , убри аҟынтә ақьырсианцәа ирымоу иахьатәи агәҭынчымрақәа уаанӡа ирымаз , мамзаргьы ирзыԥшу агәҭынчымрақәа ирыцрымҵалароуп .
Ишԥаҳалшо Иисус илабжьара ҳақәныҟәо , ҳгәы иҵхо ахәыцрақәа риааира ?
Ишԥаҳалшо уаанӡа иҟаҳҵахьаз агхақәа иҳазцәырырго агәҭынчымра аиааира ?
Зны-зынла агәҭынчымрақәа зыхҟьо уаанӡа иҟашәҵахьаз агхақәа , мамзаргьы агәнаҳарақәа ракәзар ауеит .
Аӡәы акыр шықәса раԥхьа иҟаиҵахьаз агәнаҳа ихамышҭуазар ҟалоит .
Уи аҩыза зхызгахьаз аҳ Давид иҩуан : « Ақәнамга и́зуа схы аиҳагь еиҳахеит » .
Иара убас иҳәон : « Сыҳәҳәоит сгәы ахьаа анысзымычҳаӡалак » ( Аԥсал .
37 : 4 , 5 , 9 , 19 [ 38 : 3 , 4 , 8 , 18 , АдҾ ] ) . Иҟаиҵар ихәҭази Давид урҭ аҭагылазаашьақәа рҿы ?
Иара аҟәыӷара аарԥшны зегьы Иегова инапы ианиҵеит .
Уи Анцәа игәрыцҳашьареи ианажьреи дрықәгәыӷуан .
Агәра ганы иара иҳәеит : « Лыԥха имоуп , Нцәа Ҳазшаз зыгәнаҳа иаҭеимҵаз ауаҩы » .
( Уаԥхьа Аԥсалом 31 : 1 — 3 , 5 [ 32 : 1 — 3 , 5 , АдҾ ] . )
а ) Избан уажәы имҩаԥысуа ахҭысқәа рзы агәҭынчымра аарԥшра захәҭам ?
б ) Иҟаҳҵар ҳалшозеи агәҭынчымра ҳхаҳгарц азы ?
( Шәахәаԥш арамка « Агәҭынчымра ишаиааитәу » . )
Зны-зынла имҩаԥысуа ахҭысқәа агәҭынчымрақәа ҳазцәырыргоит .
Иаҳҳәап , Давид 55 - тәи Аԥсалом аниҩуаз , иԥсҭазааразы ашәара иман ( Аԥсал .
54 : 3 — 6 [ 55 : 2 — 5 , АдҾ ] ) . Аха агәҭынчымрақәа Иегова иахь имаз агәрагара дырԥсыҽыртә рылимыршеит .
Давид игәҭынчымрақәа дыриааирц азы гәык-ԥсык ала Анцәа диҳәон , аха уи азы иаргьы илшо зегь ҟаиҵар шакәыз еиликаауан ( 2 Сам . [ 2 Сам . ] 15 : 30 — 34 ) .
Шәаргьы Давид шәиҿыԥшла .
Ашәара шәиааиртә алшәмыршан .
Ауадаҩра аиааиразы ишәылшо зегь аныҟашәҵалак ашьҭахь , зегьы Иегова инапы ианышәҵа .
Зегь раасҭа ихадоу еилышәкаа
ФИЛИППАА РАХЬ 1 : 10 , 11
Аҭышәынтәалара аашәырԥшла
ЕККЛЕЗИАСТ ( ЭККЛЕЗИАСТ ) 7 : 16
Есыҽны маҷк шәыԥсы шәшьарц азы аамҭа алшәхла
МАТФЕИ 14 : 23
Иегова ишамҭақәа шәрылагәырӷьала
АԤСАЛОМ 103 : 24 , 25 ( 104 : 24 , 25 , АдҾ )
Алафҳәара шәхашәмыршҭлан
АЖӘАМААНАҚӘА ( ПРИТЧИ ) 17 : 22
Абаҩрҵәыра ҟашәҵала
1 ТИМОФЕИ ИАХЬ 4 : 8
Шәызхара шәыцәала
ЕККЛЕЗИАСТ ( ЭККЛЕЗИАСТ ) 4 : 6
Ишԥарӷәӷәар алшо ҳагәрахаҵара Анцәа ихьӡ аҵакы азхәыцра ?
Зны-зынла ақьырсиан шьаҭа змам агәҭынчымра изцәырҵуеит , иаԥхьаҟа иҟалар алшо мыцхәы игәнигозар .
Аха уи ахьаагара ҳахәҭам .
Избан ?
Избанзар лассы-лассы зегьы ҳгәы ишаанагоз еиԥш ицәгьахаӡом .
Убри адагьы , Анцәа имч зқәымхо аҭагылазаашьақәа ыҟаӡам , ус анакәха ҳагәҭынчымрақәа зегьы инапы ианаҳҵар ҳалшоит .
Иара ихьӡгьы « Иара иҟалартә иҟаиҵоит » аанагоит ( Ақәҵ .
[ Исх . ] 3 : 14 ) . Иҵаулоу аҵакы змоу Анцәа ихьӡ ҳаназхәыцуа , агәра ганы ҳаҟоуп : иара имаҵзуҩцәа рганахь ала имоу игәҭакы анагӡаразы амч имоуп .
Анцәа изиашоу имаҵзуҩцәа , хымԥада , аҳамҭа риҭоит , насгьы агәҭынчымрақәа зегьы риааира дрыцхраауеит , урҭ зыхҟьо уаанӡатәи агхақәа , уажәтәи аҭагылазаашьа , ма ԥхьаҟатәи аԥеиԥш акәзаргьы .
17 , 18 .
Ишԥауцхраауеи гәаартыла аицәажәара агәҭынчымра аиааира ?
Агәҭынчра аиура иҳацхраауа аԥшьбатәи ашьаҿа — зыгәра ҳго ауаҩы ҳгәы иҭоу изеиҭаҳәара ауп .
Шәара шәцәаныррақәа шәыԥшәма , шәҩыза гәакьа , ма аизара аиҳабы изеиҭашәҳәар шәылшоит .
Уи шәгәы иҵхо ауадаҩра ишыҟаҵәҟьоу ахәаԥшра ишәыцхраауеит .
Абиблиаҿы иануп : « Агәҭынчымра ауаҩы игәы канажьуеит , аха ажәа хаа ауаҩы игәы шьҭнахуеит » ( Ажәам . [ Прит . ] 12 : 25 ) .
Гәаартыла аицәажәара шәцәаныррақәа еиӷьны реилкаареи риааиреи ишәыцхраауеит .
Ажәамаанақәа ( Притчи ) 15 : 22 аҿы иануп : « Гәаартылатәи аицәажәара ахьыҟам , апланқәа хыбгалоит , абжьагаҩцәа ахьырацәоу ақәҿиара ҟалоит » .
Есымчыбжьа имҩаԥысуа ҳаизарақәагьы агәҭынчымра аиааира иҳацхраауеит .
Уа ҳара гәык-ԥсык ала бзиа ҳазбо , насгьы ҳгәы шьҭызхуа ҳашьцәеи ҳаҳәшьцәеи ҳрацәажәар ҳалшоит ( Аур . 10 : 24 , 25 ) .
Ас еиԥш ҳагәқәа анышьҭибахуа , доуҳала ҳаӷәӷәахар ҳалшоит , насгьы иҽеим ацәаныррақәа риааира еиҳа иаҳзымариахоит ( Рим . 1 : 12 ) .
Избан агәра ганы ҳаҟазар зҳалшо Анцәеи ҳареи ҳаизыҟазаашьақәа амч шҳарҭо ?
Еилҳаргап Канада инхо , аизара еиҳабыс амаҵ зуа аиашьа иҿырԥштәы . Иара еиликааит ҳагәҭынчымрақәа зегьы Иегова изырхара даара ишхадоу .
Иусура амч рацәаны имнахуеит — иара дырҵаҩуп .
Иара убас агәҭынчымра уззырҵысуа ачымазара имоуп .
Ицхраауазеи ари аиашьа ?
Иара иҳәоит : « Зегь раԥхьа иргыланы сара еилыскааит аемоциатә уадаҩрақәа рҿагылараҿы зегь раасҭа амч сызҭо Анцәеи сареи ҳаизыҟазаашьақәа шракәу , убри аҟынтә урҭ рырӷәӷәаразы исылшо зегь аҟаҵара сҽазысшәоит .
Даараӡа сгәы каҳаны саныҟоу , исызиашоу сҩызцәеи сыгәрахаҵара сыцеиҩызшо сашьцәеи ацхыраара сырҭоит .
Сара сгәы иҭоу зегьы схатә ҩыза илзеиҭасҳәоит .
Егьырҭ аизара аиҳабацәеи араионтә хылаԥшҩи исеилдыркааз рацәоуп .
Иара убасгьы сара аҳақьым сидҵаалеит , саамҭа ашьақәгәылашьа сыԥсахит , насгьы аԥсшьареи абаҩрҵәыреи иахәҭаз аамҭа азыскит .
Хәыҷы-хәыҷла сара аҭышәынтәалара аарԥшра салагеит .
Исзымԥсахуа аҭагылазаашьақәа рҿы зегьы Иегова инапы ианысҵоит » .
а ) Ишԥаҳалшо ҳагәҭынчымрақәа Иегова изҳархар ?
б ) Еилҳаргозеи анаҩстәи астатиаҿы ?
Абасала ҳара иаҳбеит ҳагәҭынчымрақәа зегьы Анцәа изҳархар шҳалшо гәык-ԥсык ала иара ҳаниҳәо , Абиблиа ҳанаԥхьо , насгьы ҳаназхәыцуа .
Иара убасгьы иаҳбеит иԥшьоу адоуҳа иалҵшәоу аҟазшьақәа реизырҳареи зыгәра ҳго ауаҩы ҳгәы иҭоу изеиҭаҳәареи даара ишхадоу .
Насгьы еилаҳкааит ҳагәрахаҵара ҳацеиҩызшо ҳашьцәеи ҳаҳәшьцәеи рыҿцәажәара ҳгәы шышьҭнахуа .
Анаҩстәи астатиаҿы еилҳаргоит Иегова еиҭа ҳаширӷәӷәо : иара дшаҳзылԥхо ҳақәиргәыӷәуеит ( Аур . 11 : 6 ) .
« Уи иахь зхы зырхо дарбанзаалакь , Анцәа дшыҟоу хаиҵозароуп ; гәык-ԥсыкала иԥшаара зҭаху ракәзар , урҭ зегьы Иара џьшьара риҭоит » ( АУР . 11 : 6 ) .
АШӘАҚӘА : 85 , 134
Избан агәра ганы ҳзыҟоу Иегова имаҵзуҩцәа дшырзылԥхо ?
Дышԥарзылԥхоз Иегова имаҵзуҩцәа ажәытәан ?
Дышԥаҳзылԥхо Иегова ҳара ?
1 , 2 . а ) Ишԥеидҳәалоу абзиабареи агәрахаҵареи ?
б ) Иарбан зҵаарақәоу еилҳарго ?
ҲАРА Иегова бзиа даҳбоит , « избан акәзар Иара иоуп аԥхьа ҳара бзиа ҳазбаз » ( 1 Иоанн 4 : 19 ) .
Иегова ахаара зҵоу абзиабара ааирԥшит , уи злааԥшыз азнеишьақәа ируакуп изиашоу имаҵзуҩцәа дшырзылԥхо ала ириҭаз ақәыргәыӷра .
Иегова иахь ҳабзиабара еизҳацыԥхьаӡа , иара дшыҟаҵәҟьоу адагьы , бзиа дызбо дшырзылԥхо еиҳа агәра ҳгалоит .
( Уаԥхьа Ауриацәа рахь 11 : 6 . )
Иегова изиашоу имаҵзуҩцәа еснагь дырзылԥхоит , уи иара ихаҭара иахәҭакуп .
Абиблиаҿы иануп : « Агәрахаҵара — ари гәыӷрала ҳаззыԥшу анаӡара » ауп .
Убри аҟынтә гәык-ԥсык ала Анцәа дзыԥшаауа дшырзылԥхо аҵыхәтәанынӡа агәра ҳамгозар , усҟан ҳагәрахаҵара ӷәӷәаӡам ( Аур .
11 : 1 ) . Агәрахаҵара иаанагоит Анцәа меигӡарахда дшаҳзылԥхо агәра агара .
Аха избан уи агәыӷра зҳамазар акәу ?
Дышԥарзылԥхоз Иегова имаҵзуҩцәа ажәытәан , насгьы дышԥарзылԥхо иахьа ?
Шәааи еилҳаргап .
Иарбан қәыргәыӷроу Малахиа ( Малахия ) 3 : 10 иану ?
Иегова изиашоу имаҵзуҩцәа азылԥхара рыҭара уалс иԥхьаӡеит , убри аҟынтә урҭ ҳаурц азы иҳалшо зегь ҟаҳҵаларц ҳааиԥхьоит .
Абиблиаҿы иануп : « Сԥышәшәа уи аҿы . . . иҳәоит ар реиҳабы Иегова , — иаасмыртри ажәҩан агәашәқәа , насгьы ишәысымҭари азылԥхарақәа рацәаны , уаҳа акгьы шәаргәаҟуа шәҟамлартә еиԥш » ( Мал . [ Мал . ]
3 : 10 ) . Анцәа иааԥхьара анҳадаҳкыло , иара иахь аџьшьара шҳамоу ааҳарԥшуеит .
Избан Матфеи 6 : 33 иану Иисус иажәақәа аҵыхәтәанынӡа рыгәра ҳгалар зҳалшо ?
Иисус Христос иҵаҩцәа агәра диргеит Анцәа Иаҳра рыԥсҭазаараҿы раԥхьатәи аҭыԥ ааннакылалар , Анцәа дышрыцхраауа .
( Уаԥхьа Матфеи 6 : 33 . )
Избан Иисус уи агәра ганы дзыҟаз ?
Избанзар Иегова еснагь иажәа наигӡон ( Ис . [ Ис . ]
55 : 11 ) . Ҳаргьы агәра ганы ҳаҟазар ҳалшоит аҵыхәтәанынӡа Иегова игәра ҳгозар , иқәыргәыӷра шынаигӡо : « Угәыгәҭасыжьуам , уаансыжьуам » ( Аур . 13 : 5 ) .
Арҭ ажәақәа ҳацхраауеит Иисус Анцәа Иԥсҳареи уи иҵабырги зегь раԥхьаӡа акәны шәрышьҭаз ҳәа иҟаиҵаз ааԥхьара ақәныҟәара .
Иисус иҵаҩцәа иаадырԥшуа ахамеигӡаразы азылԥхарақәа шроуа иақәиргәыӷит ( Шәахәаԥш абзац 5 . )
Избан Иисус Пиотр иеиҳәаз ҳагәрахаҵара арӷәӷәар залшо ?
Зны апостол Пиотр Иисус диазҵааит : « Абар ҳарҭ , зегь ааныжьны Уара ҳушьҭоуп ; иаҳзыҟалараны иҟои ? »
( Матф . 19 : 27 ) .
Иисус Пиотр ҽыԥныҳәа иимҭеит , аха иҵаҩцәа иреиҳәеит иаадырԥшуа ахамеигӡаразы аҳамҭа шроуа .
Азиашара аазырԥшуаз Иисус иапостолцәа , насгьы егьырҭ ишьҭанеицәа ажәҩан аҿы напхгара шицруло ала агәыӷра рыман .
Аха урҭ адгьыл аҿы ианыҟазгьы аҳамҭа роуит .
Иисус иҳәеит : « Сара сымшала зыҩнқәа , ма зашьцәа , ма заҳәшьцәа , мамзаргьы , заб ма зан , мамзаргьы , зыԥҳәыс , ма зхәыҷқәа , ма зыдгьыл аанзыжьуа дарбанзаалакь , шәынтә еиҳаны ироуеит , наӡаӡатәи аԥсҭазаарагь раҭәахоит » ( Матф .
19 : 29 ) . Иисус иҵаҩцәа ироуаз азылԥхарақәа Аҳра аус азы мап зцәыркыз аасҭа акырӡа рыхә ҳаракын .
Ҳаргьы иахьа ус ҳзуҳәар алшоит .
Шәақәшаҳаҭха : ҳдоуҳатә анацәеи , абацәеи , аишьцәеи , аиаҳәшьцәеи , ахәыҷқәеи Аҳра аус азы иаанҳажьыз аасҭа акырӡа рыхә ҳаракуп .
Избан Иегова имаҵзуҩцәа азылԥхарақәа шриҭо изақәиргәыӷуа ?
Иегова имаҵзуҩцәа азылԥхарақәа шриҭо ала ақәыргәыӷра ҳазиашара аԥышәара ианҭагыло ҳгәы арӷәӷәоит .
Анцәа изиашоу имаҵзуҩцәа иахьа адоуҳатә зылԥхарақәа рацәаны ишрымоугьы , еиҳау аҳамҭа ргәы хыҭ-хыҭуа иазыԥшуп ( 1 Тим . 4 : 8 ) .
Иегова гәык-ԥсыкала иԥшаара зҭаху зегьы дшырзылԥхо аҵыхәтәанынӡа агәра ганы ҳаҟазар , уи ҳагәрахаҵара арӷәӷәара иҳацхраауеит ( Аур . 11 : 6 ) .
Избан агәыӷра аԥырсал иаҿҳарԥшыр зҳалшо ?
Ашьхаҿы иҟаҵаз ажәахә аҿы Иисус иҳәеит : « Агәеиҵыхра шәымаз , шәгәырӷьала , избан акәзар даараӡа идууп ажәҩан аҿы ишәзыԥшу аҳамҭа : убасҵәҟьа иԥхадырсуан шәара шәаԥхьа иҟаз аԥааимбарцәагьы » ( Матф .
5 : 12 ) . Жәҩантәи аҳамҭа зауа Анцәа идоуҳала иалху ақьырсианцәа рыдагьы , џьанаҭ дгьыл аҿы наӡаӡа инхало ауаагьы гәырӷьалоит ( Аԥсал . 36 : 11 [ 37 : 11 , АдҾ ] ; Лука 18 : 30 ) .
Иарбан ҳамҭоу ҳзықәгәыӷуазаалакгьы , ҳгәыӷра « ҳгәы-ҳаԥсы ԥырхага рызымҭо , изыхьчо аԥырсал » иаҳзаҩызахар алшоит , уи еиқәырхагоуп ( Аур .
6 : 17 — 20 ) . Амшын ӷәӷәала ианцәқәырԥо аӷба аанызкыло аԥырсал еиԥш , аҳамҭа шҳауа ала ҳгәыӷра агәырҭынчреи аҭышәынтәалареи раарԥшра иҳацхраауеит .
Уи аҩыза агәыӷра аԥышәарақәа раан амч ҳнаҭоит .
Ишԥаҳацхраауеи агәыӷра агәҭынчымра аиааира ?
Абиблиа шьаҭас измоу ҳгәыӷра агәҭынчымра аиааира иҳацхраауеит .
Анцәа иқәыргәыӷрақәа ҳгәы-ҳаԥсазы ахәша иаҩызоуп , уи ахьааи ашәареи риааира иҳацхраауеит .
Шаҟа ҳгәы шьҭырхуазеи абарҭ ажәақәа : « Уусқәа зегьы Анцәа инапы ианҵа , Иара дуцхраауеит » ( Аԥсал .
54 : 23 [ 55 : 22 , АдҾ ] ) . Ҳара агәра ҳгоит Анцәа « ҳазҳәо-ҳзызхьуа аҵкыс [ акырӡа еиҳаны , АдҾ ] ҳара ҳзы иҟазҵо » шиакәу ( Еф . 3 : 20 ) .
Шәазхәыц , Иегова ҳазҳәо-ҳзызхьуа аҵкыс , акырӡа еиҳаны иаҳзыҟаиҵоит !
Шаҟа иӷәӷәазар ахәҭоузеи Иегова дшаҳзылԥхо ала ҳагәрагара ?
Аҳамҭа ҳаурц азы ҳара Иегова ӷәӷәала игәра ҳгалароуп , насгьы имҩақәҵарақәа ҳарзыӡырҩлароуп .
Моисеи израильтәи ажәлар иреиҳәеит : « Иегова хымԥада дузылԥхоит Унцәа Иегова иуиҭо адгьыл аҿы , уи уара иугарц азы , аха уи дузылԥхоит Унцәа Иегова ииҳәо уазыӡырҩлар , насгьы иахьа иусҭо аԥҟарақәа зегьы инагӡаны урықәныҟәалар .
Унцәа Иегова ишуеиҳәаз еиԥш дузылԥхоит » ( Ҩынтә . [ Втор . ]
15 : 4 — 6 ) . Аҵыхәтәанынӡа агәра ганы шәыҟоума Иегова дшышәзылԥхо , анаҩсгьы шәизиашаны имаҵ жәуазар ?
Шәара уи азы амзызқәа зегь шәымоуп .
10 , 11 .
Дышԥеизылԥхеи Иегова Иосиф ?
Абиблиаҿы зыхә ҳараку аурокқәа ануп .
Уа Анцәа изиашаз имаҵзуҩцәа азылԥхарақәа шриҭоз узырбо ахҭысқәа даара ирацәоуп ( Рим .
15 : 4 ) . Урҭ дыруаӡәкын Иосиф .
Раԥхьа иара иашьцәа дырҭиит , анаҩс зымаҵ иуаз иеиҳабы иԥҳәыс мцҳәарала ахара идылҵеит аҟынтә , Мысра абахҭа дҭашәеит .
Дихашҭма Иегова Иосиф ?
Ҳәарада , мап !
Абиблиаҿы иануп : « Иегова Иосиф дицын .
Уи иара иахь абзиабара зныԥшуа ақьиара аарԥшра даҟәыҵуамызт . . .
[ . . . ] . . .
Уи иааҟаиҵалакгьы , Иегова ақәҿиара ииҭон » ( Аҟаз . [ Быт . ]
39 : 21 — 23 ) . Ицәгьаз аамҭақәа раан Иосиф ачҳара аарԥшны Инцәа дизыԥшын .
Ашықәсқәа анца афараон Иосиф абахҭа дҭигеит , тәыс иҟаз ауаҩы уажәшьҭа аҳәынҭқарраҿы аҩбатәи аҭыԥ ааникыло далагеит ( Аҟаз . [ Быт . ]
41 : 1 , 37 — 43 ) . Абар Иосиф иԥҳәыс ҩыџьа аԥацәа анлоу ашьҭахь Абиблиаҿы иӡбахә шану : « Иосиф раԥхьатәи иԥа Манассиа ихьӡиҵеит , избанзар иҳәеит : „ Анцәа сгәаҟрақәа зегьы , насгьы саб иҩнаҭа зегь схаиршҭит “ .
Аҩбатәи иԥа Ефрем ихьӡиҵеит , избанзар иҳәеит : „ Анцәа сгәаҟрақәа рыдгьыл аҿы ахылҵшьҭра сиҭеит “ » ( Аҟаз . [ Быт . ] 41 : 51 , 52 ) .
Иосиф Иегова дизиашаны дахьаанхоз азы Анцәа азылԥхарақәа ииҭеит .
Уи абзоурала израильаа рымацара рыдагьы , мысраа аиқәхара роуит .
Иосиф ибзианы еиликаауан имаз азылԥхарақәа зегьы изҭоз Иегова шиакәыз ( Аҟаз . [ Быт . ]
45 : 5 — 9 ) . Ицхраазеи Иисус аԥышәарақәа раан Анцәа изиашаны аанхара ?
Иисус Христосгьы еиуеиԥшым аԥышәарақәа рҿы Анцәа дизиашаны даанхеит , уи азы азылԥхарақәа иоуит .
Ицхраазеи иара урҭ аԥышәарақәа риааира ?
Анцәа Иажәаҿы иануп уи изыԥшыз агәырӷьаразы хачҳарала ашьаҟаҿы агәаҟрақәа ихигеит ҳәа ( Аур . 12 : 2 ) .
Ҳәарада , Иисус Анцәа ихьӡ арҳаракра алшара ахьимаз агәырӷьара ду изаанагон .
Уи адагьы , Иаб иразреи иџьашьахәу аусқәа рынагӡара алшареи ҳамҭас иоуит .
Абиблиаҿы иануп Иисус « уажәы Анцәа иарӷьараҿ дтәоуп » ҳәа .
Иара убас иара изкны иануп : « Анцәа Уи хьӡи-ԥшеи ииҭеит , зегьы раҵкыс дҳареикит , хьӡыс иҟоу иреиҳау ахьӡ иаҭәеишьеит » ( Флп . 2 : 9 ) .
13 , 14 .
Иарбан цәаныррақәоу Иегова изцәырҵуа , иара изы ак аныҟаҳҵо ?
Ҳара агәра ганы ҳаҟазар ҳалшоит Иегова имаҵ аураҿы иҟаҳҵо зегьы ахә ҳаракны ишишьо .
Усҟак ҳхы ҳақәымгәыӷуазар , насгьы ак ҳалымшар ҳәа ҳшәозар , иара ҳаиликаауеит .
Иегова агәрыцҳашьара ааирԥшуеит аԥара иадҳәалоу ауадаҩрақәа ҳамазар , насгьы ҳгәамбзиареи ма ҳемоциатә ҭагылазаашьеи ирыхҟьаны иԥшьоу амаҵзураҿы еиҳаны аҟаҵара ҳалымшозар .
Ҳара аҵыхәтәанынӡа агәра ҳгоит Иегова ахаангьы ишихамышҭуа ҳизиашаны ҳаанхарц азы иҟаҳҵо зегьы .
( Уаԥхьа Ауриацәа рахь 6 : 10 , 11 . )
Иара убасгьы ишәхашәмыршҭлан Иегова аҳәарақәа заҳауа шиакәу . Ҳара агәра ганы ҳаҟазар ҳалшоит уи ҳаҳәарақәа зегьы шиаҳауа ( Аԥсал .
64 : 3 [ 65 : 2 , АдҾ ] ) . « Агәыразреи агәыжьжьареи Рынцәа » емоциала , насгьы доуҳала ҳзызгәаҟуа зегь ҳаиҭоит , уи азы ҳагәрахаҵара ҳацеиҩызшо ҳашьцәеи ҳаҳәшьцәеи ихы иаирхәар ауеит ( 2 Кор . 1 : 3 ) .
Егьырҭ рахь агәрыцҳашьара анааҳарԥшуа , Иегова игәы даараӡа иахәоит .
Иара Иажәаҿы иануп : « Арыцҳа иахь ақьиара аазырԥшуа , Иегова иирԥсахуеит , убри аҟынтә Иара уи дизылԥхоит » ( Ажәам . [ Прит . ] 19 : 17 ; Матф .
6 : 3 , 4 ) . Абасала , арыцҳара иақәшәаз гәык-ԥсык ала ҳаницхраауа , Иегова ҳҿаԥхьа ауал идушәа иԥхьаӡоит .
Иара иҟаҳҵо аус қьиақәа рзы азылԥхарақәа шҳаиҭо ҳақәиргәыӷуеит .
Иарбан ҳамҭоу шәара шәзықәгәыӷуа ?
( Шәахәаԥш астатиа алагамҭаҿы иаагоу асахьа . )
Анцәа идоуҳала иалху ақьырсианцәа « аиаша-ҵабыргра агәыргьын , уи убри амш аҽны Иҳақәиҭу — Аӡбаҩ-ҵабырг » ишриҭо ала агәыӷра даара ргәы шьҭнахуеит ( 2 Тим . 4 : 7 , 8 ) .
Аха шәара шәзықәгәыӷуа даҽа ҳамҭак акәзар , Анцәа ак шәыгижьит ҳәа шәгәы иаанамган .
Христос иитәу миллионҩыла « егьырҭ ауасақәагьы » ргәы хыҭ-хыҭуа ԥхьаҟатәи аҳамҭа иазыԥшуп — џьанаҭ дгьыл аҿы наӡаӡатәи аԥсҭазаара .
Уа дара ҭынч аԥсҭазаара иалагәырӷьалоит ( Иоанн 10 : 16 ; Аԥсал . 36 : 11 [ 37 : 11 , АдҾ ] ) .
Ҳгәы шԥадырҭынчуеи 1 Иоанн 3 : 19 , 20 ирну ажәақәа ?
Зны-зынла ҳара ҳгәы иаанагоит Аҳра аус азы иҟаҳҵо даара имаҷуп ҳәа , ма Иегова дшаҳзыразу агәра ҳазгом .
Ԥхьаҟатәи аҳамҭагьы ҳаԥсам ҳәа ҳхәыцуазар алшоит .
Аха шәааи ахаангьы иаҳхаҳмыршҭлап Анцәа ҳгәы аасҭа дшеиҳау , насгьы зегь шидыруа .
( Уаԥхьа 1 Иоанн 3 : 19 , 20 . )
* Иԥшьоу амаҵзура анагӡара ҳгәазҭазҵо абзиабареи агәрахаҵареи ракәзар , Иегова иҟаҳҵо зегь ахә ҳаракны ишьоит , ҳара иҟаҳҵо усҟак ирацәам ҳәа ҳгәы иаанагозаргьы ( Марк 12 : 41 — 44 ) .
Иарбан зылԥхарақәоу уажәнатә иҳауа ?
Иегова ижәлар дырзылԥхоит ицәгьоу ари Аҩсҭаа идунеи аҵыхәтәантәи ихьанҭоу амшқәа раангьы .
Иегова изиашоу имаҵзуҩцәа адоуҳатә џьанаҭ аҿы еизҳазыӷьаларц деиҷаҳауеит . Уа дара адоуҳатә ҳамҭақәа рацәаны ирымоуп , насгьы ирылагәырӷьоит ( Ис . [ Ис . ]
54 : 13 ) . Иисус ҳшақәиргәыӷыз еиԥш , уажәнатә Иегова иҟынтә аҳамҭа ҳауеит — иара абзиабара зыбжьоу , жәларбжьаратәи аҭаацәара ҳахәҭакны ҳҟаларц ааԥхьара ҳаиҭеит ( Марк 10 : 29 , 30 ) .
Убри инеиҳангьы , гәык-ԥсык ала Анцәа дзыԥшаауа агәҭынчреи , агәахәареи , агәырӷьареи роуеит ( Флп . 4 : 4 — 7 ) .
18 , 19 .
Ирҳәозеи Иегова имаҵзуҩцәа дшырзылԥхо иазкны ?
Еиуеиԥшым атәылақәа рҿы инхо Иегова имаҵзуҩцәа меигӡарахда азылԥхарақәа шриҭо атәы еиҭарҳәар рылшоит .
Абар Бианка зыхьӡу Германиа инхо аиаҳәшьа илҳәо : « Ҳәашьа сзаҭом Иегова сыгәҭынчымрақәа риааира дахьсыцхраауа , насгьы есыҽны дахьсывагылоу азы исымоу аџьшьара .
Адунеи зегь аҿы аилаҩынтрақәеи угәы казыжьуеи рацәоуп .
Аха Иегова сивагыланы аус аницызуа , акгьы сацәшәаӡом .
Иара изы акы мап анацәыскуа , шәынтә еиҳаны азылԥхарақәа сиҭоит » .
Абар Канада инхо 70 шықәса зхыҵуа Пола лҿырԥштәы , уи лыбӷашшара шьшьоуп .
Лара илҳәоит : « Сара аныҟәара сцәыцәгьоуп , аха уи азы смаҵзура иагсырхом » .
Пола еиҭалҳәоит : « Сара еиуеиԥшым амаҵзура ахкқәа сыҽрыласырхәуеит , иаҳҳәап , ҭелла ма иформалтәым аҭагылазаашьақәа рҿы ажәабжь сҳәоит .
Сгәы шьҭызхуа абиблиатә жәеинраалақәеи ҳпубликациақәа рҟынтә азхәыцрақәеи ахьанысҵо аблокнот сымоуп , зны-зынла урҭ сеиҭарыԥхьоит .
Сара уи „ Сыблокнот-сыцхырааҩ “ ҳәа сашьҭоуп .
Иегова иқәыргәыӷрақәа еснагь ҳрызхәыцуазар , агәкаҳара ирласны ҳаиааиуеит .
Ҳҭагылазаашьа зеиԥшразаалакгьы , Иегова еснагь ҳацхраара дазхиоуп » .
Иҟалап Бианкеи Полеи рҭагылазаашьа шәара ахаан шәақәымшәацзар .
Ус акәзаргьы , ишәгәалашәар шәылшоит ишәзааигәоуи шәареи Иегова дшышәзылԥхаз .
Шәааи Иегова иахьа , насгьы ҳаԥхьаҟа иҳаиҭо азылԥхарақәа ҳрызхәыцлап !
Ҳзықәгәыӷыр ҳалшозеи , гәык-ԥсык ала Иегова имаҵ ҳуазар ?
Ахаангьы ишәхашәмыршҭлан гәык-ԥсык ала Иегова шәиҳәозар « аҳамҭа дуқәа » шшәиҭо .
Агәра ганы шәыҟаз Иегова игәаԥхара нашәыгӡар , шәзықәиргәыӷыз шшәоуа ( Аур .
10 : 35 , 36 ) . Ҳгәы хыҭ-хыҭуа ҳаззыԥшу аҳамҭа шҳауа ҳхаҳмыршҭуа , шәааи анаҩсгьы ҳагәрахаҵара ҳарӷәӷәалап , насгьы гәык-ԥсык ала Иегова имаҵ ҳаулап !
( Уаԥхьа Кәаласаа рахь 3 : 23 , 24 . )
1 Иоанн 3 : 19 , 20 ( АдҾ ) : « Абасала , ҳара аҵабырг ҳшатәу еилаҳкаауеит , насгьы иара дшаҳзыразу ҳгәы агәра аҳаргоит , ҳгәы зҳақәыӡбозаалак , избанзар Анцәа ҳгәы аасҭа деиҳауп , насгьы зегь идыруеит » .
« Агәнаҳа аԥшәымак аҳасабала шәыҩнуҵҟа аҭыԥ амамзароуп , избан акәзар уажәшьҭа шәара напхгара шәзызуа . . . ишәзыԥшу алыԥха-гәыразрақәа [ « ҳзыԥсам ақьиара » , АдҾ ] роуп » ( РИМ . 6 : 14 ) .
АШӘАҚӘА : 2 , 61
Избан Анцәа иаҳзыҟаиҵаз аҿыхра ҳзыԥсам ақьиара ауп ҳҳәар зҳалшо ?
Ишԥаҳалшо ҳара « агәнаҳарақәа ирцәыԥсхьоу » ҳакәны ҳҟалар ?
Избан Анцәа иааирԥшуа ҳзыԥсам ақьиаразы аџьшьара уиаҟара иӷәӷәам агәнаҳақәагьы рҽырцәыхьчара ҳгәазызҭанаҵо ?
1 , 2 .
Избан Иегова ишаҳаҭцәа рзы Римаа рахь 5 : 12 аинтерес заҵоу ?
ШӘХАҾЫ иаажәг Иегова ишаҳаҭцәа ибзианы ирдыруа , насгьы лассы-лассы рхы иадырхәо абиблиатә жәеинраалақәа рсиа шьақәшәыргылар шәҭахушәа .
Ишәыргыларызма Римаа рахь 5 : 12 уи асиа алагамҭаҿы ?
Шәақәшаҳаҭха , арҭ ажәақәа лассы-лассы амаҵзураҿы шәхы иашәырхәоит : « Аӡәы заҵәык ихҟьаны адунеи агәнаҳа аҭааит , агәнаҳа — аԥсра ахылҿиааит , абасала , урҭ зегьы иԥсуа-ианыҵуа уааԥсырахеит , избан акәзар агәнаҳа иаҵалт » .
Шәара шәхәыҷқәа ма даҽа шьоукы Абиблиа дшәырҵозар , иҟалап Римаа рахь 5 : 12 шәырзаԥхьозар Анцәа адгьыл азы игәы иҭеикыз , аҿыхра инанагӡо ароль , насгьы ауаҩы данԥслак ашьҭахь иҟало шәаналацәажәо .
Аха ишәгәалашәыршәома лассы-лассы ари ажәеинраала Иеговеи шәареи шәеизыҟазаашьеи , шәхымҩаԥгашьеи , насгьы ԥхьаҟатәи шәԥеиԥши шәанрызхәыцуа ?
Иаҳдыруазар акәзеи агәнаҳа иазкны ?
Ҳара ибзианы иаҳдыруазар ауп зегьы агәнаҳа ҳшаҵоу .
Ҳара есыҽны агхақәа ҟаҳҵоит .
Аха Анцәа идыруеит асаба ҳшалху , насгьы ҳара ҳахь агәшаҭара аарԥшра даара иҭахуп ( Аԥсал .
102 : 13 , 14 [ 103 : 13 , 14 , АдҾ ] ) . Иисус узҿыԥшуа анцәаиҳәараҿы « егьҳанажь ҳагәнаҳарақәа » ҳәа ажәақәа алеиҵеит ( Лука 11 : 2 — 4 ) .
Убри аҟынтә Анцәа иҳанаижьхьоу агхақәа рхьаагара аҭахӡам .
Аха уеизгьы , ҳара Анцәа ҳагхақәа ранажьразы шьаҭас иҟаиҵо ҳазхәыцлар ауп .
4 , 5 . а ) Иҳацхраауазеи Римаа рахь 5 : 12 аҿы иаагоу ажәақәа рҵакы аилкаара ?
б ) Изакәызеи Римаа рахь 3 : 24 аҿы зыӡбахә ҳәоу « ҳзыԥсам ақьиара » ?
Римаа рахь иҩыз асаламшәҟәы егьырҭ ахқәа рҿы , еиҳарак 6 - тәи ахаҿы , Римаа рахь 5 : 12 иану апостол Павел иажәақәа реилкаара иҳацхраауа ихадоу азхәыцрақәа ҳаԥшаар ҳалшоит . Иара убас урҭ рыцхыраарала Иегова ианажьра шьаҭас иамоу еилаҳкаауеит .
Ахԥатәи ахаҿы ҳара ҳаԥхьоит : « Агәнаҳа иаҵам уаҩԥсы дыҟам . . . аха иара [ Анцәа ] ҳамҭас иҳаиҭаз ҳзыԥсам иқьиара абзоурала , урҭ Христос Иисус иҿыхратә ԥсхҭынҵара ирнаҭаз ахақәиҭра ала уаа иашақәоуп ҳәа иԥхьаӡоуп » ( Рим . 3 : 23 , 24 , АдҾ ) .
Ииҳәарц ииҭахызи Павел , « ҳзыԥсам ақьиара » даналацәажәоз ?
Иара абырзен ажәа ихы иаирхәеит , еилыркаагатә усумҭак ишаҳәо ала , уи иаанагоит « ацымхәра уамыҳәакәа , мамзаргьы уазымԥшкәа хатәгәаԥхарала ақьиара аарԥшра » .
Аҵарауаҩ Џьон Паркҳерст иазгәеиҭеит : « Анцәа , мамзаргьы Христос рыӡбахә анырҳәо , уи [ ари абырзен ажәа ] лассы-лассы иаанагоит ауаа рҿыхразы , насгьы реиқәырхаразы хатәгәаԥхарала иаадырԥшыз ҳзыԥсам ақьиара » .
Убас , « Адунеи ҿыц аиҭага » аҿы иаагоу ажәақәа « ҳзыԥсам ақьиара » абырзен ажәа ишанаало еиԥш еиҭагоуп .
Аха ишԥааирԥши Анцәа ҳзыԥсам ақьиара ?
Насгьы ишԥарыдҳәалоу уи иҳамоу агәыӷреи иареи ҳареи ҳаизыҟазаашьақәеи ?
Шәааи арҭ азҵаарақәа еилҳаргап .
Ироуазеи ауаа Анцәа иааирԥшуа ҳзыԥсам ақьиара абзоурала ?
Адунеи агәнаҳаи аԥсреи алазгалаз « аӡәы заҵәык » ҳәа зыӡбахә ҳәоу Адам иоуп .
Убас « аӡә иҟаиҵаз аҳәатәхамҵара » иахҟьаны , аԥсра аҳра аура иалагеит .
Павел иара убас иҩит ҵҩа змам ҳзыԥсам Анцәа иқьиара « иаӡәу Иисус Христос » ибзоурахеит ҳәа ( Рим .
5 : 12 , 15 , 17 ) . Ҳзыԥсам Анцәа иқьиара ауаа зегьы азылԥхарақәа рзаанагеит .
Абиблиа ишаҳәо ала , « даҽаӡә [ Иисус ] иҟаиҵаз аӡырҩра иабзоураны , ауаа рацәа рыгәнаҳа рхыххоит » .
Анцәа ҳара ҳахь ҳзыԥсам ақьиара ааирԥшит аҟынтә , Иисус Христос ибзоураны , наӡаӡатәи аԥсҭазаара ҳауеит ( Рим .
5 : 19 , 21 ) . Избан Анцәа иаҳзыҟаиҵаз аҿыхра ҳзыԥсам ақьиара ауп ҳҳәар зҳалшо ?
Иегова уалс идӡамызт ҳҿихырц азы Иԥа адгьыл ахь иаашьҭра .
Уи адагьы , Анцәеи Иисуси агәнаҳа иаҵоу , инаӡам ауаа рзы иҟарҵаз иаԥсаӡамызт .
Аҿыхра абзоурала анажьра алшахеит , аха уи дара иаԥсамызт .
Ҳагәнаҳақәа ҳанажьны , насгьы наӡаӡатәи аԥсҭазааразы агәыӷра ҳаҭаны , Анцәа ҳара ҳахь ҳзыԥсам ақьиара ааирԥшит .
Ҳара уи аҳамҭа даара ахә ҳаракны иаҳшьалар , насгьы ахаангьы иаҳхаҳмыршҭлар ауп .
Ишԥарзыҟоу шьоукы рыгәнаҳақәа ?
Ҳара Адам ихылҵшьҭрақәа ҳауп , насгьы ҳнаӡам аҟынтә агхақәа ҳахьуеит , агәнаҳақәа ҟаҳҵоит .
Аха уеизгьы , ҳзыԥсам Анцәа иқьиара цәгьашақә ҳхы иаҳмырхәалар ауп , иаҳҳәап , абас ҳхәыцуа : « Анцәа иҿаԥхьа игәнаҳау ак ҟасҵозаргьы , уиаҟара ахьаагара иаԥсам .
Иегова исанаижьуеит » .
Илахьеиқәҵагоуп , аха апостолцәа рхаан инхоз ақьырсианцәа шьоукы убас ихәыцуан .
( Уаԥхьа Иуда 4 . )
Иҟалап ҳара уи аҩыза ҳабжьы ҭыганы ахаангьы иҳамҳәар , аха џьара ҳгәаҿы ус еиԥш иҟоу ииашам ахәыцрақәа ҭазар ауеит . Урҭ ажәла еиԥш рхы цәырыргар , насгьы ирызҳар рылшоит .
9 , 10 .
Ишԥароуи Павели егьырҭ ақьырсианцәеи агәнаҳаи аԥсреи рҟынтә ахақәиҭра ?
Павел иазгәеиҭеит Анцәа ҳагәнаҳақәа зегь ҳанаижьуеит , насгьы ииашам ҳусқәа зегьы имбозшәа ҟаиҵоит ҳәа ахәыцра шиашам . Урҭ ахәыцрақәа иаразнак мап рцәаҳклар ауп .
Аха избан ?
Избанзар , Павел ишиҳәаз еиԥш , ақьырсианцәа « агәнаҳарақәа ирцәыԥсхьоу » роуп .
( Уаԥхьа Римаа рахь 6 : 1 , 2 . )
Аха избан раԥхьатәи ақьырсианцәа агәнаҳарақәа ирцәыԥсхьеит ҳәа зрызҳәаз , макьана адгьыл аҿы инхозҭгьы ?
Анцәа аҿыхратә ԥсхҭынҵара Павел ихаан инхози иареи ирыдикылеит .
Иегова урҭ рыгәнаҳақәа ранаижьит , иԥшьоу идоуҳала иалихит , идоуҳатә ԥацәаны иҟаларц азы ааԥхьара риҭеит , насгьы жәҩантәи агәыӷра роуит .
Анцәа изиашаны иаанхазҭгьы , дара ажәҩан аҿы Христос аҳра ицура алшара роуан .
Урҭ макьана адгьыл аҿы Анцәа имаҵ шыруазгьы , Павел иҳәар илшон дара « агәнаҳарақәа ирцәыԥсхьоу » роуп ҳәа .
Иара Иисус Христос ҿырԥштәыс дааигеит . Уи адгьыл аҿы дыԥсит , аха нас иԥсы ҭалеит жәҩантәи аԥсҭазааразы ԥсра зқәым доуҳатә хаҭараны .
Аԥсра иара иҿаԥхьа уаҳа амч амамызт .
Убри иеиԥшуп Анцәа идоуҳала иалху ақьырсианцәагьы рҭагылазаашьа — дара « агәнаҳарақәа ирцәыԥсхьоу » ракәын , аха « Иҳақәиҭу Иисус Христос ила Анцәа иҿы ԥсҭазаара зманы иҟоу шьоук реиԥш » иԥхьаӡан ( Рим . 6 : 9 , 11 ) .
Урҭ рыԥсҭазаара шьаҭанкыла аҽаԥсахит .
Игәнаҳау ргәазыҳәарақәа уаҳа рыҽрырҭомызт .
Дара уаанӡатәи рыԥсҭазааразы иԥсит .
Ишԥаҳалшо ҳара « агәнаҳарақәа ирцәыԥсхьоу » ҳакәны ҳҟалар ?
Иаҳҳәар ҳалшозеи ҳара иҳазкны ?
Ақьырсианра ҳадаҳкылаанӡа , ҳара лассы-лассы агәнаҳа ҟаҳҵон , зны-зынла иҟаҳҵо Анцәа иҿаԥхьа ишыгәнаҳау ҳзымдырӡакәа . Ҳцәеижь ахәҭақәа , закәандарала ҳныҟәо , агәнаҳарақәа ираҳҭон .
Агәнаҳарақәа тәцәас ҳрыман ҳҳәар ҳалшоит ( Рим . 6 : 19 , 20 ) .
Аха Абиблиа иану аҵабырг анеилаҳкаа ҳаԥсҭазаашьа ҳаԥсахит , Анцәа ҳҽизаҳкит , насгьы ҳаҽӡааҳхит .
Уи нахыс Анцәа иҵарақәеи инормақәеи гәык-ԥсык ала ҳрыцныҟәоит .
Павел ишиҳәаз еиԥш , ҳара агәнаҳарақәа рахьтә ахақәиҭра ҳауит , иашала аҟазаара тәҵәас ҳазыҟалеит ( Рим . 6 : 17 , 18 ) .
Убри аҟынтә ҳаргьы « агәнаҳарақәа ирцәыԥсхьоу » ҳауп ҳҳәар ҳалшоит .
Иарбан алхроу ҳара зегьы иҟаҳҵар акәу ?
Уажәшьҭа Павел ииҳәаз абарҭ ажәақәа шәхаҿы иааганы шәхы шәазхәыц : « Аԥсра ззыԥҵәоу шәцәеижь аҟны агәнаҳа аԥшәмара ааннакылар шәымун , шәцәеижь агәаҳәара лаҟәқәа шәрыцымныҟәан » ( Рим .
6 : 12 ) . Инаӡам ҳцәеижь агәаҳәара ҳҽанаҳҭо , агәнаҳа « аԥшәмара » ааннакылартә алҳаршоит .
Ҳара агәнаҳа аԥшәмара аура алҳаршару-алҳмыршару ҳаӡбар ҳалшоит .
Уи инадҳәаланы азҵаара цәырҵуеит : иаҭахыҵәҟьозеи ҳара ҳгәы ?
Шәхы шәазҵаа : иалсыршома ииашам сгәазыҳәарақәа убас еизҳартә , агәнаҳа сдырҟаҵартә еиԥш ?
Мамзаргьы агәнаҳара иацәыԥсхьоу , насгьы Христос Иисус ибзоурала Анцәа изы инхо сакәу ?
Арҭ азҵаарақәа рҭак Анцәа ҳагәнаҳара ҳанажьны иааирԥшыз ҳзыԥсам ақьиаразы шаҟа аџьшьара ааҳарԥшуа аилкаара иҳацхраауеит .
Агәра ҳзыргозеи игәнаҳау аԥсҭазаашьа ааныжьра шалшо ?
Иегова имаҵзуҩцәа Анцәа деилыркаанӡа , бзиа дырбаанӡа , насгьы имаҵ аура иалагаанӡа имҩаԥыргоз аԥсҭазаашьа мап ацәыркит .
Усҟан дара уажәы изцәыԥхашьо , насгьы аԥсра уақәзыршәо аусқәа ирҿызҭгьы ҟаларын ( Рим . 6 : 21 ) .
Аха дара рҽырыԥсахит .
Убас иҟан апостол Павел асаламшәҟәы ззиҩуаз Коринф инхоз ақьырсианцәагьы рҭагылазаашьа .
Урҭ рахьтә шьоукы амурҭаҭ ныхақәа иреихырхәон , икалҭшьҭаныҟәон , ахацәа ахацәа ирыҿцаауан , иӷьычуан , арыжәтә рҽадыршьуан .
Аха урҭ рыцқьан ( 1 Кор . 6 : 9 — 11 ) .
Убас иҟан Рим инхоз ақьырсианцәа рҭагылазаашьагьы .
Павел Анцәа идоуҳа ацхыраарала урҭ ирзиҩит : « Шәцәеижь ахәҭақәа агәнаҳарақәа ирыдшәымгалан , иара ишаҭаху аиԥш иамазааразы , шәхы Анцәа имажәда , Уи шәыҽишәҭ , мшәан шәарҭ , аԥсра аҟнытә аԥсҭазаара зауз , аԥсра иалҵыз шәами , Уи шәара шәцәеижь ахәҭақәа аиашаразы ихы иаирхәааит » ( Рим .
6 : 13 ) . Павел агәра ганы дыҟан урҭ доуҳала ицқьаны иаанхар , насгьы изыԥсам ақьиара анаҩсгьы ирнырлар шрылшоз .
14 , 15 .
Ишԥаҳалшо гәык-ԥсык ала Анцәа изыӡырҩра шаҳҭаху ааҳарԥшыр ?
Ҳаамҭазгьы убас иҟоуп .
Аишьцәеи аиаҳәшьцәеи шьоукы рхымҩаԥгашьа Коринф инхоз ақьырсианцәа рхымҩаԥгашьа еиԥшын .
Аха даргьы рҽырыԥсахит .
Урҭ игәнаҳаз амҩа аанрыжьит , насгьы ирыцқьахеит .
Иҟалап уаанӡа шәыԥсҭазаараҿы агхақәа шәымазҭгьы , аха изеиԥшроузеи Анцәеи шәареи шәеизыҟазаашьақәа уажәы ?
Иахьа Анцәа ҳзыԥсам ақьиара анааирԥшуа , насгьы ҳагхақәа ҳанажьра даназхиоу , шәҽазышәшәома Павел имҩақәҵара ақәныҟәара : « Шәцәеижь ахәҭақәа агәнаҳарақәа ирыдшәымгалан , шәхы Анцәа имажәда . . .
Уи шәыҽишәҭ , мшәан шәарҭ , аԥсра аҟнытә аԥсҭазаара зауз , аԥсра иалҵыз шәами » ? Ус ҟаҳҵаларц азы коринфаа ақьырсианра рыдыркылаанӡа иҟарҵоз ихьанҭоу агәнаҳақәа ҳҽырцәаҳахьчалар ауп .
Ус ҟаҳамҵалар , Анцәа иааирԥшуа ҳзыԥсам ақьиара ҳадаҳкылеит , насгьы агәнаҳа уаҳа аҳра ауам ҳәа ҳазҳәом .
Аха ҳҽазаҳшәома ҳара гәык-ԥсык ала Анцәа изыӡырҩра , насгьы шьоукы уиаҟара ихьанҭам ҳәа ирыԥхьаӡо агәнаҳақәа рҽырцәыхьчара ? ( Рим . 6 : 14 , 17 ) .
Избан иаҳҳәар зҳалшо ақьырсианцәа зҽырцәырыхьчалар рыхәҭоу иӷәӷәоу агәнаҳақәа рымацара ракәым ҳәа ?
Ҳазхәыцып апостол Павел иҿырԥштәы .
Агәра ганы ҳаҟазар ҳалшоит иара 1 Коринфаа рахь 6 : 9 — 11 рҿы еиқәыԥхьаӡоу иӷәӷәоу агәнаҳақәа шыҟаимҵоз .
Ус ишыҟазгьы , дшыгәнаҳаз иҳәеит .
Иара иҩит : « Сара сдоуҳауаҩым , агәнаҳара тәык иаҳасабала саахәаны самоуп .
Иҟасҵо закәу сара схаҭагьы еилкааны исымаӡам , исҭаху ҟасҵаӡом , уи ацынхәрас исцәымӷу сахьынҳалоуп » ( Рим . 7 : 14 , 15 ) .
Ус анакәха , Павел еиликаауан , егьырҭ агәнаҳақәагьы шыҟоу , насгьы урҭ дырҿагылалар шихәҭоу .
( Уаԥхьа Римаа рахь 7 : 21 — 23 . )
Шәааи апостол Павел иеиԥш , гәык-ԥсык ала азыӡырҩра аарԥшра ҳҽазаҳшәалап !
Избан аламысцқьара ааҳарԥшлар заҳҭаху ?
Ҳахәаԥшып аламысцқьара иадҳәалоу азҵаара .
Аламысцқьара ақьырсианра иахәҭакуп .
( Урыԥхьа Ажәамаанақәа [ Притчи ] 14 : 5 ; Ефесаа рахь 4 : 25 . )
Ҳара амц абыс иамоу Аҩсҭаа , насгьы амц иахҟьаны аԥсҭазаара зцәыӡыз Ананиа иԥҳәыси иареи ҳреиԥшзар ҳҭахӡам , убри аҟынтә амц ҳҳәаӡом ( Иоанн 8 : 44 ; Аус .
5 : 1 — 11 ) .
Аха аламысцқьара иаҵанакуа еиҳа еиҳауп .
Анцәа иааирԥшуа ҳзыԥсам ақьиаразы аџьшьара ҳаԥсҭазаараҿы зегь рыла аламысцқьара аарԥшра ҳгәазҭанаҵоит .
18 , 19 .
Избан ламысцқьарала ҳаҟазарц азы амцҳәара аҽацәыхьчара мацара зазымхо ?
Иегова ииҭаху имаҵзуҩцәа амц ду рҽацәырхьчаларц мацара акәӡам .
Иара израильаа ааԥхьара риҭон : « Шәыԥшьаз , избанзар сара шәара шә-Нцәа , Иегова , сыԥшьоуп » .
Анаҩс иҳаилиркааит уи иаҵанакуа .
Анцәа иҳәеит : « Шәымӷьычын , ауаҩы дшәымжьан , насгьы ишәзааигәоу гьангьашрала шәизымныҟәан » ( Алев . [ Лев . ]
19 : 2 , 11 ) . Аха рыцҳарас иҟалаз , ауаҩы ахаангьы амц сҳәаӡом ҳәа ӷәӷәала иӡбазаргьы , аӡәы ижьара илшоит гьангьашрала дизныҟәаны .
Шәҽацәышәыхьчома шәара амц аҳәареи ауаҩы ижьареи ?
( Шәахәаԥш абзац 19 . )
Ҳахәаԥшып абас еиԥш иҟоу аҿырԥштәы .
Аус зуа ауаҩы иеиҳабы , ма аус зциуа уаҵәы сҟалаӡом , мамзаргьы заа сцароуп ҳәа реиҳәоит , избанзар аҳақьым иахь дцароуп .
Аха иара баша аԥҭекаҿы днеир ма иижәыша ахәшә азы аҳақьым дидҵаалар ауп .
Иара ииашаҵәҟьаны ииҭаху иаарласны аԥсшьара ма иҭаацәа иманы амшын ахь ацара ауп .
Ҳәарада , ииҳәаз зегь мцуп ҳәа ҳазҳәом , аха иаҳҳәар ҳалшома ламысцқьарала ихы мҩаԥигеит ҳәа ?
Мамзаргьы ауаа ижьоу ?
Хымԥада , шәара ус еиԥш иҟоу аҿырԥштәқәа еиҭа ижәдыруеит .
Иҟалап ауаҩы ахьырхәра иҽацәихьчарц , ма афеида иоурц азы егьырҭ ижьозар .
Ауаҩы ииҳәаз зегь мцымзаргьы , иаҳҳәар ҳалшома Анцәа идҵа « ауаҩы дшәымжьан » дықәныҟәоит ҳәа ?
Шәазхәыц Римаа рахь 6 : 19 иану : « Шәцәеижь ахәҭақәа . . . аиаша иамажәда — уи шәара ацқьа-ԥшьарахьы шәкылнагоит » .
20 , 21 .
Иарбан гәнаҳақәоу ҳҽызцәаҳахьчало , Анцәа иааирԥшуа ҳзыԥсам ақьиара ахә ҳаракны иаҳшьозар ?
Ҳара Анцәа иааирԥшуа ҳзыԥсам ақьиара ахә ҳаракны иаҳшьозар , Коринф инхоз ақьырсианцәа зны иҟарҵоз агәнаҳақәа , иаҳҳәап , акалҭшьҭаныҟәара , арыжәтә аҽаршьра , иара убас егьырҭ агәнаҳақәа рымацара ракәӡам ҳҽызцәаҳахьчало .
Анцәа иааирԥшуа ҳзыԥсам ақьиаразы аџьшьара ҳгәазҭанаҵоит асексуалтә гәаԥхашәадара аҽацәыхьчара адагьы , иҽеим агәырҿыхагақәа рахь иҳамоу аинтерес аҿагылара .
Ҳара арыжәтә аҽаршьра адагьы , иаҳжәуа ҳашьыртә аҟынӡа ҳхы наҳгаӡом .
Ас еиԥш иҟоу ацәеижь аусқәа рҿагылараҿы иаҭаххоит аҽазышәарақәа рацәаны , аха урҭ ҳариааир ҳалшоит .
Ҳара агәнаҳа ӷәӷәақәа рыдагьы , уиаҟара иӷәӷәам ҳәа ҳгәы иаанагогьы ҳҽырцәаҳахьчалароуп .
Ҳәарада , зны-зынла агхақәа ҟаҳҵалоит .
Аха уеизгьы , Павел иеиԥш ииашаны ҳхы мҩаԥаҳгаларц азы иҳалшо зегь ҟаҳҵалароуп .
Иара ақьырсианцәа иреиҳәон : « Аԥсра ззыԥҵәоу шәцәеижь аҟны агәнаҳа аԥшәмара ааннакылар шәымун , шәцәеижь агәаҳәара лаҟәқәа шәрыцымныҟәан » ( Рим .
6 : 12 ; 7 : 18 — 20 ) . Ҳара агәнаҳақәа зегьы ҳарҿагылозар , Христос ила Анцәа иааирԥшуа ҳзыԥсам ақьиара ахә ҳаракны ишаҳшьо ааҳарԥшуеит .
Ирзыԥшузеи Анцәа иааирԥшуа ҳзыԥсам ақьиаразы аџьшьара аазырԥшуа ?
Анцәа иааирԥшуа ҳзыԥсам ақьиара абзоурала ҳагәнаҳақәа ҳанаижьит , насгьы анаҩсгьы ҳанажьра дазхиоуп .
Шәааи анаҩсгьы Анцәа иахь аџьшьара аарԥшуа ицәымӷу аусқәа ҳҽырцәаҳахьчалап , егьырҭ урҭ гәнаҳам ҳәа рыԥхьаӡозаргьы .
Павел ҳаԥхьаҟа иаҳзыԥшу аҳамҭа лымкаала ҳазхьаирԥшит : « Иахьа шәара урҭ агәнаҳарақәа рахьтә шәхы шәақәиҭуп , уи иахылҵраны иҟоугьы аԥшьара-ацқьара ауп , аҵыхәтәантәи лҵшәас ҳәа иԥхьаӡахоугьы акоуп — наӡаӡатәи аԥсҭазаара » ( Рим . 6 : 22 ) .
« Агәнаҳарақәа рцәаҩала иҟоу ауаа ацәеижь агәнаҳара лаҟәқәа ирызхьуеит , доуҳала иҟоу ракәзар , урҭ ргәы-рыԥсы адоуҳа аҭахрақәа ирзыркуеит » ( РИМ . 8 : 5 ) .
АШӘАҚӘА : 57 , 52
Избан ажәҩан аҿы анхара агәыӷра змоугьы , адгьыл аҿы анхара агәыӷра змоугьы Римаа рахь иҩыз асаламшәҟәы 8 - тәи ахы зҭырҵаар бзиоу ?
Дышԥалагар алшо ақьырсиан ацәеижь агәнаҳара лаҟәқәа рызхьра ?
Иҟаиҵозеи згәы-зыԥсы адоуҳатә ҭахрақәа ирзызкуа ақьырсиан ?
1 , 2 .
Избан Римаа рахь иҩыз асаламшәҟәы 8 - тәи ахы еиҳарак Анцәа идоуҳала иалху ақьырсианцәа рзы аинтерес заҵоу ?
ИҞАЛАП есышықәса Иисус Христос иԥсра агәаларшәара ахәылԥаз азгәаҭара апериод аан Римаа рахь 8 : 15 — 17 шәаԥхьозар .
Акрызҵазкуа ари ацыԥҵәахаҿы ақьырсианцәа доуҳала ишалху шеилыркаауа атәы ануп : иԥшьоу адоуҳа шаҳаҭра ауеит дара Анцәа ишихшароу .
Ари ахаҿы актәи ажәеинраала « Христос Иисус иитәу » рахь ирхоуп .
Иаанагома уи Римаа рахь 8 - тәи ахы Анцәа идоуҳала иалху ақьырсианцәа рымацара рахь ауп иахьырхо ҳәа ?
Ианума уа адгьыл аҿы анхаразы агәыӷра змоу рзы ихадоу аацҳара ?
Зегь раԥхьа иргыланы ари ахы Анцәа идоуҳала иалху ақьырсианцәа ирызкуп .
Дара адоуҳа роуеит , насгьы ԥацәаны ианыҟало , руаҩытәыҩсатә цәеижь аҟынтә ахақәиҭра анроуа ргәы хыҭ-хыҭуа иазыԥшуп ( Рим . 8 : 23 ) .
Ҳаԥхьаҟа урҭ ажәҩан аҿы Анцәа иԥацәа реиԥш ицҟазаауеит .
Уи зыбзоурахаз дара аӡы рҽахьӡаархыз , Анцәа аҿыхратә ԥсхҭынҵара шьаҭас иҟаҵаны рыгәнаҳақәа ахьранаижьыз , насгьы доуҳатә ԥацәаны изыҟаларц азы уаа иашақәаны иахьиԥхьаӡаз ауп ( Рим . 3 : 23 — 26 ; 4 : 25 ; 8 : 30 ) .
Избан Римаа рахь 8 - тәи ахы адгьыл аҿы анхаразы агәыӷра змоу рзы аинтерес аҵазар закәу ?
Аха Павел Римаа рахь ииҩыз асаламшәҟәы 8 - тәи ахы адгьыл аҿы анхаразы агәыӷра змоу рзгьы даара аинтерес аҵоуп , избанзар урҭгьы Анцәа уаа иашақәаны иԥхьаӡоит .
Уи ус шакәу Павел исаламшәҟәаҿы уаанӡа ииҩуаз иаҳнарбоит . 4 - тәи ахаҿы иара Авраам дихцәажәоит .
Агәрахаҵара ӷәӷәа змаз ари ауаҩы Иегова израильтәи ажәлар Азакәан риҭаанӡа , насгьы Иисус ҳагәнаҳақәа рзы иԥсҭазаара ҳахҭниҵаанӡа акыр шагыз дынхон .
Аха уеизгьы , Иегова Авраам агәрахаҵара ӷәӷәа шимаз ибеит , насгьы дуаҩ иашоуп ҳәа иԥхьаӡеит .
( Уаԥхьа Римаа рахь 4 : 20 — 22 . )
Иахьагьы Иегова изиашаны имаҵ зуа , адгьыл аҿы наӡаӡа анхаразы агәыӷра змоу ақьырсианцәа уаа иашақәаны иԥхьаӡар илшоит .
Убри аҟынтә Римаа рахь иҩыз асаламшәҟәы 8 - тәи ахы иану алабжьара даргьы ирыҵанакуеит .
Иарбан зҵаароу Римаа рахь 8 : 21 иҳазцәырнагар алшо ?
Римаа рахь 8 : 21 иану ажәақәа адунеи ҿыц хымԥада ишыҟало агәра ҳдыргоит .
Ари ажәеинраалаҿы иануп ашамҭақәа абаара-аиаӡаара иацәыхьчахоит , Анцәа ихәыҷқәа ирымоу ахьӡ-аԥша даргьы аԥсахоит ҳәа .
Агәра жәгома шәара ари аҳамҭа шшәоуа ?
Римаа рахь 8 - тәи ахы иану алабжьара ас еиԥш иҟоу агәрагара аиура ишәыцхраауеит .
Иарбан ихадоу зҵаароу Павел Римаа рахь 8 : 4 — 13 аҿы ишьҭихыз ?
Уаԥхьа Римаа рахь 8 : 4 — 13 .
Римаа рахь иҩыз асаламшәҟәы 8 - тәи ахаҿы « ацәеижь агәнаҳара лаҟәқәа ирызхьуа » згәы-зыԥсы адоуҳа аҭахрақәа ирзызкуа ирҿырԥшуп .
Шьоукы ргәы иаанагар алшоит ара зыӡбахә ҳәоу Анцәа имаҵ зуа , насгьы изымуа роуп ҳәа .
Аха Павел ари асаламшәҟәы « Рим иҟоу , Анцәа бзиа иибо ауааԥсыра , ацқьацәа шәреиуахаразы » ҳәа ззиҳәаз роуп иззиҩыз ( Рим .
1 : 7 ) . Абасала Павел ацәеижь агәнаҳара лаҟәқәа ирызхьуа ақьырсианцәеи доуҳала иҟоу ақьырсианцәеи еиҿирԥшит .
Излеиԥшымзи урҭ ?
6 , 7 . а ) Ҵакыс иамоузеи Абиблиаҿы ажәа « ацәеижь » ?
б ) Иарбан ҵаку Павел ажәа « ацәеижь » иеиҭаз Римаа рахь 8 : 4 — 13 аҿы ?
Раԥхьа ҳазааҭгылап ажәа « ацәеижь » .
Ииҳәарц ииҭахызи Павел ?
Абиблиаҿы ажәа « ацәеижь » еиуеиԥшым аҵакы амоуп .
Зны-зынла уи ауаҩы ицәеижь ауп иаанаго ( Рим . 2 : 28 ; 1 Кор . 15 : 39 , 50 ) .
Иара убасгьы уи аиуара аанарԥшуеит .
Иисус Христос « уаҩытәыҩсатә хылҵшьҭрала Давид иабиԥара » датәын , Павел иакәзар ауриацәа « цәеижьла исызгәакьоу » ҳәа рзиҳәон ( Рим .
1 : 3 ; 9 : 3 ) . Аха Павел Римаа рахь 8 : 4 — 13 аҿы ажәа « ацәеижь » ҵакыс иеиҭаз еилаҳкаарц азы , исаламшәҟәы 7 - тәи ахаҿы ииҩыз еилҳаргар ауп .
Римаа рахь 7 : 5 аҿы иара агәнаҳарақәа рцәаҩала иҟоу « ацәеижь агәнаҳара лаҟәқәа » ишрызхьуа ааирԥшит .
Уи 8 - тәи ахаҿы апостол « агәнаҳарақәа рцәаҩала иҟоу » , « ацәеижь агәнаҳара лаҟәқәа ирызхьуеит » ҳәа ззиҳәаз зусҭцәоу аилкаара иҳацхраауеит .
Ара зыӡбахә ҳәоу игәнаҳау агәазыҳәарақәа ирымҽхаку роуп .
Раԥхьаӡа иргыланы урҭ асексуалтә ма иҽеим даҽа гәазыҳәарақәак зыҽрызҭо , насгьы урҭ агәаҳәарақәа рҿагылара злымшо ауаа роуп .
Избан Павел ииҳәаз агәҽанҵара Анцәа идоуҳала иалху ақьырсианцәагьы заҵанакуаз ?
Аха зҵаарак цәырҵыр алшоит : избан Павел Анцәа идоуҳала иалху ақьырсианцәа агәнаҳарақәа рцәаҩала иҟамзарц ргәы зазҭеиҵоз ?
Иақәшәар алшома абри аҩыза ашәарҭара Анцәа ҩызцәас идикылаз , насгьы уаа иашақәаны ииԥхьаӡаз ақьырсианцәа ?
Илахьеиқәҵагоуп , аха ақьырсианцәа зегьы игәнаҳау рцәеижь агәазыҳәарақәа рынагӡара иалагар рылшоит .
Иаҳҳәап , Павел иҩуан Рим инхоз аишьцәа шьоукы « рымгәа » , мамзаргьы афатә , цәеижьла аизааигәахара , насгьы егьырҭ аусқәа ирыдҳәалаз ргәазыҳәарақәа итҟәаны ишрымаз .
Урҭ рахьтә шьоукы зжьара мариаз ауаа хырхуан ( Рим . 16 : 17 , 18 ; Флп .
3 : 18 , 19 ; Иуда 4 , 8 , 12 ) . Коринф инхоз қьырсианк « иаб иԥҳәыс хатә ԥҳәыск лаҳасабала » диман ( 1 Кор .
5 : 1 ) . Ари иҳаилнаркаауеит Анцәа Павел ила ақьырсианцәа агәнаҳарақәа рцәаҩала иҟамзарц ргәы зазҭеиҵаз ( Рим . 8 : 5 , 6 ) .
Иаанамгозеи Римаа рахь 8 : 6 иану Павел иажәақәа ?
Павел иажәақәа иахьагьы ухы иаурхәартә иҟоуп .
Ақьырсиан Иегова имаҵ акыр шықәса иуазаргьы , ихәыцрақәа ацәеижь агәаҳәарақәа ирзикуа далагар илшоит .
Ара зыӡбахә ҳәоу афатәи , аусуреи , аԥсшьареи , насгьы аромантикатә еизыҟазаашьақәеи ирызку зны-зынла ухаҿы иааиуа ахәыцрақәа ракәӡам .
Уи Анцәа имаҵзуҩцәа зегьы ирызцәырҵлар алшо , аԥсҭазаара иахәҭаку хәыцрақәоуп .
Иисус афатә агәахәара изаанагон , иара убасгьы егьырҭ акрырҿеиҵон .
Иара еиликаауан аԥсшьарагьы даара ишхадоу .
Насгьы Павел иҩуан аҭаацәараҿы хаҵеи-ԥҳәыси цәеижьла аизааигәахара агәахәара рнаҭалар шалшо .
Иаанарԥшуазеи ҳазлацәажәо : ҳгәы-ҳаԥсы адоуҳатә ҭахрақәа ишырзаҳкуа акәу , мамзаргьы ацәеижь агәаҳәара лаҟәқәа ҳашрызхьуа акәу ?
( Шәрыхәаԥш абзацқәа 10 , 11 . )
Ҵакыс иамоузеи Римаа рахь 8 : 5 аҿы « ирызхьуеит » ҳәа иану ажәа ?
Ииҳәарц ииҭахызи нас Павел , « ацәеижь агәнаҳара лаҟәқәа ирызхьуеит » ҳәа шьоук рыӡбахә аниҳәоз ?
Усумҭак ишаҳәо ала , Павел ихы иаирхәоз абырзен ажәа иаанагоит « ҳгәи-ҳахшыҩи уск азышьҭра , иҟаҳҵарц иаҳҭаху ибзиаӡаны еиҿаҳкаарц азы ҳахшыҩтә лшарақәа рхархәара » .
Агәнаҳарақәа рцәаҩала инхо рыԥсҭазаара зызку игәнаҳау ргәазыҳәарақәа рынагӡара ауп .
Абар Римаа рахь 8 : 5 аҿы иану ажәа ҵарауаҩык дшахцәажәаз : « Дара ацәеижь агәнаҳара лаҟәқәа ирызку иазхьуеит — ринтересқәеи , рцәажәарақәеи зегь зызку иара ауп , уаҳа даҽакы абас еиԥш агәырӷьара рзаанагом » .
Ҳзызхәыцыр ҳалшозеи , ихадоузеи ҳаԥсҭазаараҿы ҳәа ҳхы ҳаназҵаауа ?
Рим инхоз ақьырсианцәа рыԥсҭазаараҿы зегь реиҳа ихадаз иазхәыцыр акәын .
Урҭ « ацәеижь агәнаҳара лаҟәқәа » ирызхьуазар ауан .
Ҳаргьы уи азхәыцра ҳахәҭоуп .
Ҳгәы зызхьуазеи еиҳарак аԥсҭазаараҿы ?
Ҳазлацәажәозеи лассы-лассы ?
Иҳаԥсҭазаашьозеи ҳара ?
Арҭ азҵаарақәа рыбзоурала шьоукы игәарҭар рылшоит аҩқәа ргьама агәаҭара шьцыларас ишышьҭырхыз , иара убас аҩны арԥшӡара , амода ацныҟәара , аԥара аизгара , аԥсшьара ацара уҳәа убас егьырҭ аусқәа рыԥсҭазаараҿы зегь раасҭа ишыхадахаз .
Арҭ аусқәа зегь цәгьоуп , насгьы рызхәыцра иашам ҳәа ҳазҳәом .
Иаҳҳәап , Иисус зны аӡы аҩы алихит , Павелгьы Тимофеи « маҷк аҟара аҩгьы » ижәларц иабжьеигон ( 1 Тим .
5 : 23 ; Иоанн 2 : 3 — 11 ) . Аха иаҳҳәар ҳалшома Иисуси Павели ирҳәоз зегь зызкыз аҩы ауп , насгьы агәырӷьара рзаазгоз иара мацара акәын ҳәа ?
Арыжәтә акәызма рыԥсҭазаара аҵакы азҭоз ?
Ҳәарада , мап .
Иаҳҳәар ҳалшозеи ҳаԥсҭазаара иазкны ?
Ихадоузеи ҳара ҳзы ?
12 , 13 .
Избан ҳхәыцрақәа ззаҳкуа хшыҩзышьҭрала ҳазнеир зҳахәҭоу ?
Ас еиԥш иҟоу ахгәаҭара даара ихадоуп .
Избан ?
Павел иҩуан : « Ацәеижь иатәу агәаҳәарақәа — аԥсра рзыԥҵәоуп » ( Рим .
8 : 6 ) . Ари агәҽанҵара азхьаԥшра иаԥсоуп , избанзар доуҳала ҳаԥсыр , анаҩс ҳаԥсҭазаарагьы ҳцәыӡыр алшоит .
Ус ишыҟоугьы , Павел имҳәаӡеит ацәеижь агәнаҳарақәа ирызхьуа хымԥада дыԥсуеит ҳәа .
Ауаҩы иҽиԥсахыр илшоит .
Дышәгәалашәыршәа Коринф инхоз , ацәеижь агәнаҳара лаҟәқәа ирызхьуа иалагаз ақьырсиан .
Уи аизара далырцар акәхеит , аха анаҩс иара иҽиԥсахит .
Ацәеижь агәнаҳара лаҟәқәа дырҟәаҵны , аиаша мҩа дықәлеит ( 2 Кор .
2 : 6 — 8 ) . Коринф инхоз уи ақьырсиан аҽыԥсахра илшазар , иахьагьы ус иҟоу ақьырсианцәа рҽырыԥсахыр рылшоит , еиҳарак агәнаҳа иара иеиԥш ӷәӷәала иаҵамлазар .
Ацәеижь агәнаҳара лаҟәқәа ирызхьуа рԥеиԥш иазкны Павел ииҳәаз ажәақәа ақьырсианцәа аҽыԥсахразы ирылшо зегь ҟарҵаларц ргәазҭанаҵалар ауп .
14 , 15 . а ) Ҳахшыҩ ззаҳашьҭлар ҳалшозеи ацәеижь агәнаҳара лаҟәқәа рҭыԥан ?
б ) Иаанамгозеи адоуҳатә ҭахрақәа ҳгәы-ҳаԥсы рызкра ?
Апостол ақьырсианцәа ацәеижь агәнаҳара лаҟәқәа рызхьра шаҟа ишәарҭоу анреиҳәа ашьҭахь , адоуҳатә ҭахрақәа рызхәыцра аԥсҭазаареи аҭынчреи шаарго агәра диргеит .
Шаҟа иџьашьахәузеи ари аҳамҭа !
Ишԥаҳалшо уи аиура ?
Адоуҳатә ҭахрақәа ҳгәы-ҳаԥсы рызкра иаанагаӡом егьырҭ ауаа ҳреиԥшымзар ауп ҳәа .
Уи иаанагаӡом ҳзызхәыцуа , насгьы иаҳҳәо зегьы Абиблиеи , Анцәа иахь иҳамоу абзиабареи , ԥхьаҟатәи аԥеиԥш иазку ҳгәыӷреи мацара ирыдҳәалазар ауп ҳәа .
Павели актәи ашәышықәсазы инхоз егьырҭ ақьырсианцәеи иаабац аԥсҭазаашьа мҩаԥыргон .
Урҭ афатә хааи аҩи агәахәара рзаанагон , иара убас аӡәырҩы аҭаацәара иалалон , насгьы рхы ныҟәго аҭаацәаратә ԥсҭазаара иалагәырӷьон ( Марк 6 : 3 ; 1 Фес .
2 : 9 ) . Ихадази Павел изы , иаабац аԥсҭазаара шымҩаԥигозгьы ?
Аха урҭ Иегова имаҵзуҩцәа иаабац аусқәа рыԥсҭазаараҿы зегь раасҭа ихадахарц алдыршомызт .
Абиблиаҿы иануп Павел ақьалақәа ҟаиҵон ҳәа , аха иԥсҭазаараҿы ихадаз даҽак акәын : иара иааиԥмырҟьаӡакәа ауаа ажәабжь рылеиҳәон , насгьы аҵабырг дирҵон .
( Уаԥхьа Аусқәа 18 : 2 — 4 ; 20 : 20 , 21 , 34 , 35 . )
Рим инхоз аишьцәагьы аиаҳәшьцәагьы уи аҟаҵара ргәазҭеиҵон .
Абасала , Павел изы ихадаз адоуҳатә усқәа ракәын .
Рим инхоз ақьырсианцәа уи иҿыԥшлар акәын , ҳаргьы ус ҟаҳҵалар ҳахәҭоуп ( Рим . 15 : 15 , 16 ) .
Изеиԥшрахозеи ҳаԥсҭазаара , ҳгәы-ҳаԥсы адоуҳатә ҭахрақәа ирзаҳкуазар ?
Изеиԥшрахозеи ҳаԥсҭазаара , Иегова имаҵ аура ҳара ҳзы зегь раасҭа ихадазар ?
Римаа рахь 8 : 6 аҿы еилыкка иануп ҳгәы-ҳаԥсы адоуҳатә усқәа рызкра аԥсҭазаареи аҭынчреи шаҳзаарго .
Ҳгәы-ҳаԥсы адоуҳатә ҭахрақәа ирзаҳкларц азы , Анцәа идоуҳа ҳахшыҩ ианырлартә алҳаршалар ауп , насгьы Иегова ихәыцшьа шьҭаҳкаалар ауп .
Адоуҳатә усқәа ҳара ҳзы зегь раасҭа ихадазар , ҳаԥсҭазаара уажәнатә ҵакыла ишҭәуа , насгьы ишнасыԥхо агәра ганы ҳаҟазар ҳалшоит .
Ҳаԥхьаҟа наӡаӡатәи аԥсҭазаара ҳауеит — ажәҩан , ма адгьыл аҿы .
Избан иаҳҳәар зҳалшо ҳгәы-ҳаԥсы адоуҳатә ҭахрақәа рызкра аҭынчра ҳзаанагоит ҳәа ?
Ҵакыс ирымоузеи ҳгәы-ҳаԥсы адоуҳатә ҭахрақәа рызкра аҭынчра ҳзаанагоит ҳәа иҳәоу ажәақәа ?
Аҭынчра зегьы ирҭахуп , еиҳарак агәҭынчра , аха уи зегьы ирымам .
Иегова ибзоурала ҳара ииашаҵәҟьоу агәҭынчра ҳаур ҳалшоит .
Иара убас ҳара ҳҭаацәараҿы , насгьы аизараҿы аҭынчра ҳамоуп .
Ҳара ҳнаӡаӡам аҟынтә , зны-зынла ҳашьцәеи ҳаҳәшьцәеи ҳареи ҳабжьара ауадаҩрақәа ҳазцәырҵлоит .
Уи аҩыза аныҟало , ҳара Иисус илабжьара ҳақәныҟәоит : « Уашьа иҿы унеи , заа иара уинышәа » ( Матф . 5 : 24 ) .
Ишәхашәмыршҭлан шәашьцәеи шәаҳәшьцәеи шәара шәеиԥш Иегова , « аҭынчра-ахирра Рынцәа » , имаҵ шыруа , усҟан урҭ рнышәара еиҳа ишәзымариахоит ( Рим . 15 : 33 ; 16 : 20 ) .
Иарбан ҭынчроу еиҭа иҳауа , ҳгәы-ҳаԥсы адоуҳатә ҭахрақәа ирзаҳкуазар ?
Ҳгәы-ҳаԥсы адоуҳатә ҭахрақәа ирзаҳкуазар , Анцәеи ҳареи аҭынчра ҳабжьазаауеит , уи хәы змам зылԥхароуп .
Исаиа ихаан инаӡаз аԥааимбаражәа иҩит , ҳаамҭазы уи еиҳагьы анаӡара иаҿуп : « Уара [ Иегова ] агәазыҟашьа бзиа змоу ауаҩы инымҵәаӡо аҭынчра иуҭоит , избанзар уи уара дуқәгәыӷуеит » ( Ис . [ Ис . ] 26 : 3 ; уаԥхьа Римаа рахь 5 : 1 ) .
Избан шәара Римаа рахь 8 - тәи ахы иану алабжьаразы Анцәа иҭабуп ҳәа зиашәҳәо ?
Ҳара зегьы , Анцәа идоуҳала иалхугьы , џьанаҭ дгьыл аҿы наӡаӡа анхаразы агәыӷра змоугьы , Римаа рахь 8 - тәи ахы иану алабжьаразы Анцәа иҭабуп ҳәа иаҳҳәоит .
Ацәеижь агәнаҳара лаҟәқәа шәырзымхьын ҳәа иҳауз алабжьара ахә ҳаракны иаҳшьоит .
Ҳара иаҳбоит Анцәа идоуҳала иҩу ажәақәа рықәнаҟәара шаҟа аҟәыӷара аҵоу : « Доуҳала иҟоу ауаҩԥсы иҭахрақәа — ари ԥсҭазаароуп , хирла , бзазарала аҟазаара ауп » .
Згәы-зыԥсы адоуҳатә ҭахрақәа ирзызкуа ҳамҭас наӡаӡатәи аԥсҭазаара роуеит , избанзар Павел иҳәеит : « Избан акәзар агәнаҳарақәа рылҵшьас , шьаугас ирзыҟоу аԥсроуп , Анцәа иҳамҭа — ҳара Иҳақәиҭу Иисус Христос иҟны наунагӡа аҟазаароуп » ( Рим . 6 : 23 ) .
Абырг илыдтәалоу Тоньи ашә данас , аԥҳәыс иаалыртит .
Уи Тоньи длацәҳаит ибыргыз лан лахь заа дахьымааз азы .
Тоньи дшагымхазгьы , иҟалаз аилибамкаара азы уи аԥҳәыс лҿаԥхьа аҭамзаара шьҭалҵеит .
ДАҼАЗНЫГЬЫ убас иҟалеит .
Иҟалҵазеи Тоньи ?
Лара илҳәоит : « Сара имариамыз аҭагылазаашьа сақәшәеит .
Уи ииашамкәа ахара сыдылҵон » .
Аха уеизгьы , Тоньи еиҭа аҭамзаара шьҭалҵеит , насгьы уи аԥҳәыс уажәы шаҟа илцәыцәгьоу шеилылкаауа лалҳәеит .
Шәхы шԥамҩаԥыжәгарыз шәара , Тоньи лҭыԥ аҿы шәыҟазҭгьы ?
Ишәылшарызма ҟәымшәышәрала аҭак лыҭара ?
Мамзаргьы аҽынкылара аарԥшра шәцәыцәгьахозу ?
Ҳәарада , ари аҩыза аҭагылазаашьақәа рҿы аҭынчра аарԥшра мариам .
Астресс анҳамоу , ма ҳгәы ԥыржәарц ианашьҭоу , аҟәымшәышәра аарԥшра даара ицәгьоуп .
Ус шакәугьы , Абиблиа ақьырсианцәа аҟәымшәышәра аарԥшра ргәазҭанаҵоит .
Анцәа Иажәа ишаҳнарбо ала , уи аҟазшьа ҳара аҟәыӷара шҳамоу аанарԥшуеит .
Иаков иҩуан : « Дыҟоума шәара шәыбжьара иҟәыӷоу , акрыздыруа ауаҩԥсы ?
ус еиԥш иҟоу ауаҩы , их ду беиа ибауа акәымкәа , иҟәыӷара — иаԥсоу ԥсҭазаарала , аус хирқәа рыла иааирԥшааит » ( Иак . 3 : 13 ) .
Ишԥеидҳәалоу аҟәымшәышәреи Анцәа иҟәыӷареи ?
Иҳацхраауазеи ҳара Анцәа игәаԥхо ари аҟазшьа аизырҳара ?
Аҟәымшәышәра аҭынчра ахьчара иуцхраар алшоит .
« Ажәа ҭынч агәеибакра ааннакылоит , угәы узырхьуа ажәа агәыԥжәара арҿиоит » ( Ажәам . [ Прит . ] 15 : 1 ) .
Ҳгәыԥжәара анааҳарԥшуа , аҭагылазаашьа еиҳа еицәаҳтәуеит ( Ажәам .
[ Прит . ] 26 : 21 ) . Иҟәымшәышәу ажәақәа ауаҩы ддырҭынчуеит .
Урҭ гәаӷшақә иаҳзыҟоу ауаҩгьы игәы дырԥсаҳәар рылшоит .
Уи ус шакәу Тоньи лхаҭа агәра лгеит .
Аԥҳәыс иаалырԥшыз агәыԥжәара Тоньи дшазнеиз анылба , дагьамхаҵәуеит .
Лара илҳәеит ирацәаны ауадаҩрақәа зныкала лҟәаҟәа ишықәҳаз .
Тоньи Абиблиа аҟынтәи ахәыцрақәа лзеиҭалҳәеит , аԥҳәыс Абиблиа аҵара дақәшаҳаҭхеит .
Уи зегьы зыбзоурахаз Тоньи аҭынчра аарԥшны , хаала лхы ахьымҩаԥылгаз ауп .
Аҟәымшәышәра ҳнасыԥны ҳҟанаҵоит .
« Бзазара рымоуп цәгьара злам [ мамзаргьы иҟәымшәышәу ] , урҭ адунеи ртәхоит » ( Матф . 5 : 5 ) .
Избан иҟәымшәышәу ауаа анасыԥ зрымоу ?
Аҽынкылара змамыз аӡәырҩы ауаа аҟәымшәышәра аарԥшышьа рҵеит , насгьы инасыԥхеит .
Урҭ рыԥсҭазаара еиҳа еиӷьхеит , иара убас ԥхьаҟатәи аԥеиԥш иазку иссиру агәыӷра роуит ( Кәал .
3 : 12 ) . Урҭ дреиуоуп Адольфо , иара Испаниа раионтә хылаԥшҩыс амаҵ иуеит .
Адольфо еиҭеиҳәоит : « Сара сыԥсҭазаара ҵакыдан .
Лассы-лассы сеицрашәон , сыԥсахы анеибакуаз сҩызцәаҵәҟьагьы сыцәшәон .
Аҵыхәтәаны шьоуки сареи ҳанеибапҟәоз , фынтә аҳәызба сыларҵеит , усҟан ирацәаны ашьа ахьысцәыӡыз иахҟьаны , сыԥсырц акгьы сыгымхеит » .
Уажәы Адольфо егьырҭ аҟәымшәышәра аарԥшышьа дирҵоит , уи аҿы аҿырԥш бзиагьы дирбоит .
Уи убас дтатоуп , насгьы дҟәымшәышәуп , ауаа иҩызахара рҭахуп .
Адольфо иҳәоит абас еиԥш аҽыԥсахра ахьилшаз даара дшеигәырӷьо .
Иара Иегова даара иҭабуп ҳәа иеиҳәоит , аҭынчреи аҟәымшәышәреи раарԥшра дахьицхрааз азы .
Иааҳарԥшуа аҟәымшәышәра Анцәа даргәырӷьоит .
« Уҟәышыз , сара сԥа , насгьы сыргәырӷьала , сара аҽыԥныҳәа сызҭо аҭак исҭартә » ( Ажәам . [ Прит . ] 27 : 11 ) .
Иегова иаӷа цәгьа Аџьныш ҽыԥныҳәа иҭара даҿуп .
Шьаҭа имамкәа уи Иегова ихараиҵо аусқәа ирыхҟьаны , Анцәа иԥсахы еибакыр алшон , аха Абиблиаҿы иануп иара агәыԥжәара аарԥшра дахыццакӡом ҳәа ( Ақәҵ . [ Исх . ] 34 : 6 ) .
Ҳара уи аҿы Иегова иҿыԥшра ҳҽазаҳшәозар , ҟәыӷарыла ҳхы мҩаԥаҳгоит , насгьы дҳаргәырӷьоит ( Еф . 5 : 1 ) .
Иахьатәи адунеи аҿы ақәымчреи агәымбылџьбарареи рацәоуп .
Зны-зынла ахамаԥагьара иаанахәаз , Анцәа дзырџьо , ацәгьа зҳәо , аҽынкылара змам , игәымбылџьбарақәоу ауаа ҳрықәшәоит ( 2 Тим . 3 : 2 , 3 ) .
Ус ишыҟоугьы , ҳара ақьырсианцәа раҳасабала , аҟәымшәышәра ааҳарԥшлар ауп .
Анцәа Иажәаҿы иануп : « Жәҩан ахьтә уаҩы изылыԥхо аҟәыӷара . . . хӡырымгарала , ауаҩы ихӡыӡаарала , иххәыцрала . . . иҭәуп » ( Иак .
3 : 17 ) . Ус анакәха , хӡырымгарала , ауаҩы ихӡыӡаарала ҳныҟәозар , Анцәа иҟәыӷара ҳамоуп .
Уи аҩыза аҟәыӷара ааҳарԥшуазар , ҳгәы анԥыржәогьы ҟәымшәышәрала аҭак ҟаҳҵалоит , насгьы ҵҩа змам аҟәыӷара змоу Иегова еиҳа ҳаизааигәахоит .
Иҳацхраауазеи аҽынкылара аарԥшра , насгьы Иегова ишиҭаху еиԥш ҳхы амҩаԥгара , аӡәы гәымбылџьбарала , ма ииашамкәа дҳазныҟәазар ?
Абар зыхә ҳараку лабжьарақәак .
1 « АДУНЕИ АДОУҲА » ШӘНЫРЛАРТӘ АЛШӘМЫРШАН ( 1 Кор . 2 : 12 ) . Аӡәырҩы ауаа аҟәымшәышәра ԥсыҽроуп ҳәа рыԥхьаӡоит .
Дара ргәаанагарала иара итәы иазырго , насгьы ақәымчра аазырԥшуа иоуп иӷәӷәоу ауаҩы .
Аха ари аҩыза агәаанагара ианыԥшуа Анцәа иҟәыӷара акәымкәа , « адунеи адоуҳа » ауп .
Анцәа Иажәа еилыкка иаҳнарбоит аҟәымшәышәра аазырԥшуа ауаҩы амч ду шимоу .
« Ачҳарала анапхгаҩы уҳәатәахьы дааугар улшоит , насгьы абз хаа абаҩ ԥнаҵәоит » ( Ажәам . [ Прит . ]
25 : 15 ) . Шәазхәыц :
Иаанагозеи сара сзы аҟәымшәышәра : амч акәу — аԥсыҽра акәу ?
Сҽазысшәома « ацәеижь зҵоу агәнаҳарақәа » , аиҿыхарақәеи аԥсахеибакреи уахь иналаҵаны , рҽырцәыхьчара ? ( Гал .
5 : 19 , 20 ) . 2 АК ШӘҲӘААНӠА ШӘАЗХӘЫЦ .
« Ауаҩ иаша игәы иаҳәаша иазхәыцуеит , ацәгьоуцәа рҿы ацәгьара аҳәоит » ( Ажәам . [ Прит . ] 15 : 28 ) .
Ҳаԥсахы еибакны ҳаныҟоу ак ҳамхаҳәар , ԥыҭрак ашьҭахь уи ҳахьхәыр ауеит .
Аха ҳааҭгыланы ҳхәыцыр , ҳхәыцрақәа еизганы ҭынч , ҟәымшәышәрала аҭак аҟаҵара ҳалшоит , уи аҭагылазаашьа аԥсахыр ауеит .
Шәазхәыц :
Иҟалозеи сеицрашәар ?
Ииашамкәа исызныҟәазар , исылшома аҭынчра ахьчаразы уи аҵакы асымҭар ? ( Ажәам . [ Прит . ]
19 : 11 ) . 3 ЛАССЫ-ЛАССЫ АНЦӘА ШӘИҲӘАЛА . Иԥшьоу адоуҳа шәаҳәала , уи Жәҩантәылаҿы зегь иреиҳау мчуп ( Лука 11 : 13 ) .
Ишәхашәмыршҭлан : аҟәымшәышәреи аҽынкылареи Анцәа иԥшьоу идоуҳа иалҵшәоуп .
Абар Адольфо ииҳәо : « Ҳәашьа сзаҭом иааиԥмырҟьаӡакәа Иегова саниҳәоз шаҟа дсыцхраауаз , еиҳарак аҭагылазаашьа аныцәгьахоз » .
Ҳааҟәымҵӡакәа Иегова иԥшьоу адоуҳа ҳаиҭарц ҳиҳәозар , иара ҳаҳәарақәа рҭак ҟаиҵоит ( Рим .
12 : 12 ) . Шәазхәыц :
Сиҳәома Иегова иааиԥмырҟьаӡакәа , сгәы иҭоу , насгьы смотивқәа гәеиҭарц азы ?
Сиҳәома иԥшьоу адоуҳаи аҟәыӷареи сиҭарц , иара ишиҭаху схы мҩаԥызгаларц азы ? ( Аԥсал .
138 : 23 , 24 [ 139 : 23 , 24 , АдҾ ] ; Иак . 1 : 5 ) .

Игәашәҭ анаҩстәи азҵаарақәа рҭак аҟаҵара шәылшоу-ишәылымшоу .
Иарбан гәнаҳақәоу Иисус Матфеи 18 : 15 — 17 рҿы зыӡбахә иҳәоз ?
Иара зыӡбахә иҳәоз аимак-аиҿак зыбжьоу рхала зегь аӡбара анрылшо ауп .
Аха уеизгьы Иисус зыӡбахә иҳәоз агәнаҳақәа ӷәӷәоуп ҳҳәар алшоит , насгьы урҭ ӡбамзар , аизара алцарахь унаргоит .
Урҭ рахь иаҵанакуеит , иаҳҳәап , аӡәы ацәгьа изҳәара , ма мцҳәарала аӡәы ак ицәгара ( bw570 , адаҟьа 7 ) .
Иҟашәҵар шәылшозеи , Абиблиа аԥхьара еиҳа ахәарҭа шәзаанагарц азы ?
Абар лабжьарақәак : шәыхшыҩ Анцәа Иажәа аԥхьара иазыҟашәҵала ; шәзыԥхьаз шәхы иашәырхәар шшәылшо шәазхәыцла ; азҵаарақәа ықәшәыргылала ( иаҳҳәап , ишԥасылшо арҭ ажәеинраалақәа егьырҭ рыцхрааразы схы иасырхәар ? )
; ишәымоу амыругақәа шәхы иархәаны , аҭҵаара мҩаԥыжәгала ( bw570 , адаҟьақәа 24 — 26 ) .
Ииашоума ақьырсиан изааигәоу ауаҩы данԥсуа дгәырҩалар , аԥсҭалара шыҟало агәра шигогьы ?
Аԥсҭалара шыҟало агәра шаҳгогьы , иаҳзааигәоу ауаҩы иԥсра ахьаа ҳзаанагоит .
Сарра данԥсы , Авраам дгәырҩон ( Аҟаз . [ Быт . ]
23 : 2 ) . Аамҭа цацыԥхьаӡа , ахьаа хәыҷы-хәыҷла еиқәтәоит ( bp170 - U , адаҟьа 4 ) .
Иаадырԥшуада Иезекииль ( Иезекииль ) 9 - тәи ахаҿы аписар ичернилаҭра зыҟәну ауаҩи абџьар зку фҩык ауааи ?
Урҭ иаадырԥшуеит Иерусалим ақәхра иалахәыз , насгьы Армагеддон аҿы ицқьам Аҩсҭаа идунеи ақәхраҿы иалахәхо жәҩантәи ар . Ҳаамҭазы аписар ичернилаҭра зыҟәну ауаҩы ажәҩан аҿы иҟоу Иисус Христос дааирԥшуеит .
Уи еиқәырхахо ауаа рылахь адырга аниҵоит ( bw571 , адаҟьақәа 16 — 17 ) .
Иарбан шәарҭарақәоу Абиблиа зҭагылаз ?
1 ) Абиблиатә напылаҩырақәа зныз аматериал апапируси апергаменти ирылхын , урҭ аамҭа анцалак ибжьысуеит ; 2 ) аиҳабыреи адиннапхгаҩцәеи уи ықәыргарц иашьҭан ; 3 ) Абиблиа атекст аԥсахра иашьҭан ( bw572 , адаҟьақәа 4 — 7 ) .
Ишԥалшо аԥсҭазаара армариара ?
Аԥсҭазааразы ишәҭахыҵәҟьоу шәазхәыц . Баша аԥара нышәымхлан .
Ишәнаало абиуџьет шьақәшәыргыл .
Ишәҭахым амаҭәарқәа ықәыжәга . Шәуалқәа шәшәа .
Аусура иазышәкуа аамҭа шәырмаҷ . Амаҵзураҿы аҽырҭбааразы ахықәкы ықәшәыргыл ( bw572 , адаҟьа 12 ) .
Зыхә ҳаракузеи ахьи араӡни раасҭа , Абиблиа иаҳәо инақәыршәаны ?
Иов ( Иов ) 28 : 12 , 15 ирну ажәақәа иаадырԥшуеит Анцәа иҟәыӷара ахьи араӡни раасҭа ахә шыҳараку .
Ари аҩыза аҟәыӷара анышәыԥшаауа , ахынраалареи агәрахаҵара ӷәӷәеи аашәырԥшла ( bw573 , адаҟьақәа 18 — 19 ) .
Иҟалома аиашьа иӡамҩеи ицламҳәеи хызҩо аԥаҵа ауижьыр ?
Культурақәак рҿы аӡамҩеи ацламҳәеи хызҩо иԥшӡаны ирҟәыдны аԥаҵа аныҟәгара цәгьарас ҳәа акгьы аҵаӡам , насгьы уи ауаа ажәабжь бзиа азыӡырҩра ирԥырхагаӡам .
Аха уеизгьы , иҟоуп уи аныҟәгара мап ацәызкуа аишьцәа ( 1 Кор .
8 : 9 ) . Даҽа культурақәак рҿы аӡамҩеи ацламҳәеи хызҩо аԥаҵа аужьра иашахом ( bw574 , адаҟьа 21 ) .
Избан Давиди Голиафи ирызкны Абиблиа иаҳәо агәра ҳгар зҳалшо ?
Голиаф иоура документла ишьақәырӷәӷәоу зегь раасҭа иау ауаҩы иоура аасҭа 20 сантиметра рыла еиҳан .
Давид ииашаҵәҟьаны дшыҟаз шьақәнарӷәӷәоит анышәжрақәа раан Давид иҩны иазкны ирыԥшааз аҩыра ; уи адагьы Давид дшыҟаз Иисусгьы ишьақәирӷәӷәон .
Абиблиаҿы аибашьра ҭыԥқәа ирызкны иаҳәо афактқәа ирҿагылом ( bp174 - U , адаҟьа 13 ) .
Излеиԥшымзеи адырреи , аилкаареи , аҟәыӷареи ?
Адырра змоу ауаҩы ажәабжьқәеи афактқәеи еизигоит .
Аилкаара змоу ауаҩы афактқәа шеидҳәалоу ибоит .
Аҟәыӷара змоу ауаҩы адырреи аилкаареи еидиҳәалоит , насгьы аус аҿы ихы иаирхәоит ( bw575 , адаҟьа 18 ) .

« АГӘЫДИБАҲӘАЛАРАҚӘА рышьҭахь зегь раасҭа ихадоу ахәыҷқәа ирзышәкуа аамҭеи азҿлымҳареи роуп » .



Ари алабжьара Џьим Трелиз ишәҟәы « Руководство по чтению вслух » аҿы иҳаиҭоит .
Иаҭахузеи уи азы ?








Џьим Трелиз иҳәоит ахәыҷы дани инаркны лассы-лассы убжьы ҭыганы уизаԥхьалар шыбзиоу .

Уи шәхәыҷи шәареи ахәарҭа ду шәзаанагоит .


Избан ус ҳҳәар зҳалшо ?
Акыр шықәса анҵлак ашьҭахьгьы , шәхәыҷқәеи шәареи урҭ агәалашәарақәа шәгәы иахәалоит .

Иара убас шәхәыҷы ибзианы аԥхьашьа иҵоит , насгьы ашкол аҿы аҵара ҵара еиҳа изымариахоит .




Асахьақәа данрыхәаԥшуа , урҭ ирну реиҩдыраашьа иҵоит .
Иаҳҳәап , ахәыҷы шықәсыки бжаки анихыҵуа , асахьаҿы аласба ахьану иԥшаар илшоит , аԥхьашьа шизымдыругьы , уи ажәа иаанаго идыруеит .
Шәхәыҷы аԥхьареи , аҩреи , ацәажәашьеи , ажәақәа реиҩдыраашьеи , ахаҿаагара алшара ахархәареи иҵоит , уи инеиҳангьы , иара ииашаҵәҟьаны аԥхьара бзиа ибоит .
« Иабаҳаԥшаари ахәыҷқәа рзаԥхьаразы аамҭа ? » — иашшуеит аҭаацәа аӡәырҩы , избанзар дара аусуреи аҩнтәусқәеи аарла еихьырыгӡоит .
Џьим Трелиз иҩуеит : « Зны-зынла абацәа ирҳәоит рхәыҷқәа ашәҟәы рзаԥхьаразы амч шрымам , аха хәылбыҽхала ателевизор ахәаԥшра иааԥсаӡом » .
Аҭаацәа ргәазыҟашьа аԥсахра дрыцхраарц азы , Џьим Трелиз иҳәоит :




Ииашоу ашәҟәқәа алышәхла .
Имаҷуп аинтерес зҵам , ахымҩаԥгашьа узырҵо ашәҟәқәа згәаԥхо ахәыҷқәа .
Дара бзиа ирбоит ихадоу аперсонажцәа ауадаҩрақәа иахьыриааиуа ажәабжьқәа ртәы зҳәо ашәҟәқәа .
Аха ибзиоуп аҭаацәа заа ашәҟәы аҵакы иахәаԥшыр , ахәыҷы иқәра ишақәшәо агәра ргарц азы .
Ииашоу аамҭа алшәхла .

Ашьыжь шаанӡа , ахәыҷы ацәа даналоу ашәҟәы изаԥхьара усҟак ииашам .
Аҭаацәа шьоукы рхәыҷқәа акранырфо ирзаԥхьоит .









Еиҳараҩык ахәыҷқәа иргәаԥхоит ицәаанӡа ашәҟәы ианырзаԥхьо .


Уи аамҭазы зҿлымҳарыла аӡырҩра еиҳа ирзымариоуп .
Ауадаҩрақәа шәырцәымшәан .


Ашәҟәаҿы ахәыҷы изеилымкаауа ажәақәа шәԥылозаргьы шәацәымшәан .
Урҭ рҵакы иааркьаҿны ахәыҷы изеиҭашәҳәар , еиҳа имариоу ала ишәыԥсахыр , ма ибжьашәыжьыр шәылшоит .
Шәшаԥхьо шәацклаԥшла .
Шәыбжьы ҭыганы ибзианы шәаԥхьаларц азы , шәыԥсыԥ алага-ҩагашьа шәацклаԥшлар , иара убас шәмыццакцәалар , насгьы еиҵышәымхцәалар ауп .
Уи шәзыҟаҵом ҳәа шәгәы иаанагозар , шәыбжьы ҭаҩны шәазыӡырҩы , анаҩс еиӷьышәтәыша шәазхәыц .

Ахәыҷы илшарақәа шәрызхәыцла .
Аинтерес зҵоу ажәабжь ахәыҷы игәарԥханы дазыӡырҩлар алшоит , аха шәзыԥхьаз зегь гәникылоит ҳәа шәазымԥшын .
Аха уеизгьы , игәникылар алшо рацәоуп .

Ачҳара аашәырԥшла .

Адуцәа иргәаԥхо афильмқәа зныкымкәа рыхәаԥшра бзиа ишырбо еиԥш , ахәыҷқәа иргәаԥхо ашәҟәқәа зныкымкәа ианырзаԥхьо бзиа ирбоит , избанзар еснагь дара рзы иҿыцу ак еилыркаауеит .
Убри аҟынтә шәхәыҷы иигәаԥхаз ашәҟәы аҵәахра шәахымыццакын , аха уи аҟынтә маҷк шәанизаԥхьалак ашьҭахь , даҽа жәабжь ҿыцк изаԥхьара шәалага .


© 2016 Watch Tower Bible and Tract Society of Pennsylvania
АЦӘАҾЫ :
Португалиа аладатәи аган аҿы иҟоу ақалақь Авеиру ахь аԥсшьаҩцәа рацәаҩны иаауеит , аџьыкхыш злоу аӡҭачы иахәаԥшырц азы .
Уа инхо Иегова ишаҳаҭцәа аџьыкхыш зҭиуа ажәабжь бзиа рзеиҭарҳәоит
АЖӘАБЖЬҲӘАҨЦӘА
АБИБЛИАТӘ ҴАРАҚӘА
2015 ШЫҚӘСАЗЫ АХӘЫЛԤАЗ АҾЫ ИҞАН
Бесплатно .
Хәыда-ԥсада . Ари аҭыжьымҭа адунеизегьтәи абиблиатә рҵаратә ус иахәҭакуп , хатәгәаԥхарала иалаҵоу аԥарала иҟоуп , насгьы Иегова ишаҳаҭцәа имҩаԥыргоит .
Хатәгәаԥхарала аҭара ҟашәҵарц азы , ҳсаит шәҭал .
Даҽакала иарбамзар , Ауриатә Ҩырақәа рҟынтә ацитатақәа еиҭагоуп урысшәала иҭыжьу « Иԥшьоу Аҩыра — Адунеи ҿыц аиҭага » аҟынтә , Ақьырсиантә Бырзен Ҩырақәа аагоуп аԥсышәала иҭыжьу Ауасиаҭ Ҿыц аҟынтә , Аԥсаломқәа рҟынтә ацитатақәа аагоуп аԥсышәала иҭыжьу Аԥсалҭыр аҟынтә ( ириашоуп иҿыцу аҩышьаԥҟарақәа инарықәыршәаны ) .
Егьи аиҭага : АдҾ — ацитатақәа еиҭагоуп урысшәала иҭыжьу « Иԥшьоу Аҩыра — Адунеи ҿыц аиҭага » аҟынтә
3 « Иегова уиқәгәыӷла , абзиара ула »
Ари астатиаҿы еилыргоуп 2017 - тәи ашықәс иазалху ажәеинраала ауадаҩрақәа ҳанрықәшәо Иегова иҿы ацхыраара аԥшаара ҳгәы шазҭанаҵо .
Ажәытәан инхоз Анцәа изиашаз имаҵзуҩцәа рҿырԥштәқәа иҳаилдыркаауеит ауадаҩрақәа ҳанрықәшәо , мамзаргьы егьырҭ ҳанрыцхраауа Иегова ҳашиқәгәыӷлаша , насгьы иҳалшо шыҟаҳҵалаша .
9 Алхра ахақәиҭра ахә шәшьала
Ари астатиа аҟынтәи ҳара еилаҳкаауеит Анцәа иҳаиҭаз алхра ахақәиҭра ахә ҳшьалар шҳалшо , Ҳазшаз дҳаргәырӷьаларц азы уи ииашаны ҳхы иархәо .
Иара убас ҳара еилҳаргоит егьырҭ ирымоу алхра ахақәиҭра пату ақәҵара шҳалшо .
15 Ахӡырымгара зыхә ҳараку ҟазшьоуп
20 Имариам аҭагылазаашьақәа рҿгьы ахӡырымгара аашәырԥшла
Арҭ астатиақәа рҿы ҳара ахӡырымгара закәу еиҳа еиӷьны еилаҳкаауеит .
Актәи астатиаҿы ахӡырымгара закәу , насгьы уи иаанамго еилыргоуп .
Аҩбатәи астатиаҿы имариам аҭагылазаашьақәа рҿы ахӡырымгара аарԥшра шҳалшо ҳәоуп .
26 Азиашара аазырԥшуа аишьцәа еиҳаны аҭакԥхықәрақәа рышәҭала
Абиԥарақәа рҽырыԥсахуеит , насгьы иқәыԥшу аишьцәа еиҳа еиҳабу аишьцәа уаанӡа инарыгӡоз адҵақәа рынагӡара иалагоит .
Ари астатиаҿы ақәыԥшцәагьы , еиҳа еиҳабу аишьцәагьы , ус еиԥш иҟоу аԥсахрақәа ииашаны азнеира ирыцхраауа апринципқәа еилыргоуп .
32 Ижәдыруама шәара ?
« Иегова уиқәгәыӷла , абзиара ула . . . иашарыла ухы мҩаԥгала » ( АԤСАЛ . 37 : 3 , АдҾ ) .
АШӘАҚӘА : 133 , 63
. .
Нои ?
. .
Давид ? . .
Иегова изиашоу егьырҭ имаҵзуҩцәа ?
Иарбан зеиԥшыҟам лшарақәоу Иегова ауаа ирылеиҵаз ?
ИЕГОВА ауаа зеиԥшыҟам алшарақәа рылеиҵеит .
Иаҳҳәап , ҳара ҳахшыҩтә лшарақәа ҳхы иархәаны ауадаҩрақәа ҳаӡбалар , насгьы ԥхьаҟатәи ҳԥеиԥш иазку апланқәа шьақәҳаргылалар ҳалшоит ( Ажәам .
[ Прит . ] 2 : 11 ) . Анцәа ауаа рыпланқәеи рхықәкқәеи рынагӡара рылшартә еиԥш ишеит ( Флп .
2 : 13 ) . Иара убас ҳара иҳамоуп аламыс , уи ацәгьеи абзиеи закәу ҳаҵанаҳәоит , насгьы агхақәа рҽырцәыхьчареи урҭ рыриашареи иҳацхраауеит ( Рим . 2 : 15 ) .
Дыззыԥшузеи Иегова ҳара ҳҟынтә ?
Иегова ҳалшарақәа ииашаны ҳхы иаҳархәалоит ҳәа дазыԥшуп .
Избан ?
Иара бзиа ҳаибоит , насгьы идыруеит усҟан агәырӷьараҵәҟьеи агәахәареи шҳауа .
Иара Иажәаҿы зныкымкәа ҳааиԥхьоит ҳалшарақәа ииашаны ҳхы иаҳархәаларц .
Иаҳҳәап , Ауриатә Ҩырақәа рҿы иануп : « Згәы ақәкны аус зуа ипланқәа ақәҿиара роуеит » ; « Унапы иҟанаҵо зегьы иахьынӡаулшо иҟаҵала » ( Ажәам . [ Прит . ] 21 : 5 ; Еккл . [ Эккл . ]
9 : 10 ) . Ақьырсиантә Бырзен Ҩырақәа рҿы ҳаԥхьоит : « Макьана , аамҭа ҳаманаҵы , зегьы абзиара рзыҟаҳҵалап » ; « Шәара-шәара шәымаҵ еибаула , доусы Анцәа иахьтә ишәаҭәашьоу ҵҩа змам доуҳатә беиарала , баҩхатәрала » ( Гал . 6 : 10 ; 1 Пиотр 4 : 10 ) .
Ишаҳбо ала , Иегова иҭахуп ҳара иҳахәаша , насгьы егьырҭ ирзеиӷьхаша ҟаҳҵаларц азы ҳамч зегь ҳхы иаҳархәаларц .
Иҳалымшозеи ҳара ?
Даҽа ганкахьала Иегова идыруеит ҳалшарақәа аҳәаа шрымоу .
Ҳара анамӡареи , агәнаҳаи , аԥсреи рықәгара ҳалшом .
Иара убас ауаа рхымҩаԥгашьа аԥсахра ҳалшом , избанзар зегьы алхра ахақәиҭра рымоуп ( 1 Аҳ . [ 1 Цар . ] 8 : 46 ) .
Адырреи аԥышәеи ирацәаны иҳамазаргьы , уи акгьы аанагаӡом , — Иегова ҳиҿурԥшуазар , ҳара еснагь ахәыҷқәа ҳреиԥшзаауеит ( Ис . [ Ис . ] 55 : 9 ) .
Ауадаҩрақәа шәанрықәшәо Иегова шәиқәгәыӷла , насгьы абзиара ҟашәҵала
Еилҳаргозеи ари астатиаҿы ?
Ҳҭагылазаашьақәа зеиԥшразаалакгьы , ҳара иҳахәҭоуп Иегова иқәгәыӷра .
Иара убас ӷәӷәала агәра ҳгалар ауп иара дышҳацхраауа , насгьы ҳамч зқәымхо ҳара ҳзы ишыҟаиҵо .
Аха уеизгьы ҳауадаҩрақәа рыӡбареи егьырҭ рыцхраареи азы иҳалшо зегь ҟаҳҵалароуп .
( Уаԥхьа Аԥсалом 36 : 3 [ 37 : 3 , АдҾ ] . )
Ажәакала , ҳара иҳахәҭоуп Иегова иқәгәыӷра , иара убас абзиара аура .
Ҳара иара убас аҵабырггьы ҳахьчалароуп .
Шәааи ҳахәаԥшып Ноии , Давиди , Иегова изиашаз егьырҭ имаҵзуҩцәеи рҿырԥштәқәа иаҳдырҵар алшо .
Урҭ Иегова иқәгәыӷуан , насгьы ирылшоз ҟарҵон .
Ишаҳбо еиԥш , дара ирылшози-ирылымшози ибзианы еилыркаауан , уи инақәыршәангьы рхы мҩаԥыргон .
Изеиԥшрази адунеи Нои ихаан ?
Нои ихаан адунеи ақәымчреи агәаԥхашәадареи рыла иҭәын ( Аҟаз . [ Быт . ]
6 : 4 , 9 — 13 ) . Нои идыруан Иегова уи ицқьам адунеи шықәигоз .
Аха уеизгьы , Нои икәша-мыкәша иҟаз даара игәы инархьуазҭгьы ҟаларын .
Иара еиликаауан ари аҭагылазаашьаҿы изымԥсахуаз шыҟаз , аха илшозгьы шыҟаз .
Иаҳҳәо ажәабжь ианазымӡырҩуа ( Шәрыхәаԥш абзацқәа 6 — 9 . )
6 , 7 . а ) Илымшози Нои ?
б ) Излеиԥшузеи Нои иҭагылазаашьеи ҳара ҳҭагылазаашьеи ?
Нои зыԥсахра илымшоз .
Нои иаарласны иҟалараны иҟаз арыцҳара иазкыз Анцәа иажәабжь ауаа цәгьақәа ирзеиҭеиҳәон , аха урҭ уи мчыла рыдцалара илшомызт .
Иара убас Нои Аӡхыҵра иаарласны иҟалартә изыҟаҵомызт .
Иара Иегова диқәгәыӷлар акәын , насгьы ацәгьара шықәиго ала иқәыргәыӷра ианаамҭоу ишынаигӡо агәра игалар ихәҭан ( Аҟаз . [ Быт . ]
6 : 17 ) . Ҳаргьы ицқьам адунеи аҿы ҳанхоит , насгьы иаҳдыруеит Иегова уи ақәгара игәы ишҭоу ( 1 Иоанн 2 : 17 ) .
Аха ҳара еилаҳкаауеит ауаа Аҳра иазку ажәабжь бзиа мчыла рыдцалара шҳалымшо .
Иара убас « агәырҩа ду » иаарласны иааиртә ҳзыҟаҵом ( Матф .
24 : 14 , 21 ) . Нои иеиԥш ҳаргьы агәрахаҵара ӷәӷәа ҳамазароуп , насгьы Анцәа иаарласны иус анагӡара дшалаго агәра ҳгозар ауп ( Аԥсал . 36 : 10 , 11 [ 37 : 10 , 11 , АдҾ ] ) .
Ҳара ӷәӷәала агәра ганы ҳаҟоуп : Иегова ари адунеи ыҟазарц ахьынӡалиршо , игәҭакы иахьынӡақәшәо ауп , — ҽнакгьы еиҳамкәа ( Авв . [ Авв . ]
2 : 3 ) . Ихы ззишьҭуази Нои ?
( Шәахәаԥш астатиа алагамҭаҿы иаагоу асахьа . )
Нои илшоз .
Нои илымшоз азы игәы акажьра аҭыԥан , илшоз дазхәыцуан .
Иара « аиаша-ҵабырг рылазырҵәоз » иеиԥш , ақәыӡбара иазкыз Анцәа иажәабжь зиашарала ауаа ирылеиҳәон ( 2 Пиотр 2 : 5 ) .
Ҳәарада , уи абзоурала иара игәрахаҵара шыӷәӷәаз иаанхон .
Убри адагьы , Анцәа идҵа — аковчег аргылара — анагӡаразы иара игәы ақәкны аус иуан , насгьы ихшыҩтә лшарақәа ихы иаирхәон .
( Уаԥхьа Ауриацәа рахь 11 : 7 . )
Ишԥаҳалшо Нои иҿыԥшра ?
Нои иеиԥш ҳаргьы Иҳақәиҭу иҿаԥхьа ирацәаны аџьабаа абара ҳҽазаҳшәоит ( 1 Кор .
15 : 58 ) . Иҟалап ҳара Анцәа имҵахырхәара иазку аҭыԥқәа рыргылареи рхылаԥшреи ҳрылахәзар , аконгрессқәа рҿы хатәгәаԥхарала ацхыраара ҟаҳҵозар , афилиал , мамзаргьы аиҭагаратә офис аҿы амаҵ ҳуазар .
Аха зегь раԥхьаӡа иргыланы ҳара гәацԥыҳәарала ажәабжьҳәара ҳҽалаҳархәуеит , уи ԥхьаҟатәи ҳԥеиԥш иазку ҳгәыӷра арӷәӷәоит .
Абар Анцәа изиашоу иаҳәшьак илҳәо : « Анцәа Иаҳра иаҳзаанаго азылԥхарақәа ауаа ианырзеиҭауҳәо . . . еилукаауеит иузыӡырҩуа изықәгәыӷуа ҳәа акгьы шрымам , насгьы рыуадаҩрақәа ҵыхәаԥҵәара рымамшәа шырбо » .
Ажәабжь бзиа ауаа ианырзеиҭаҳҳәо , иҳамоу агәыӷра еиҳагьы иӷәӷәахоит , уи ҳацхраауеит наӡаӡатәи аԥсҭазаарахь ҳназго амҩала анаҩсгьы ацара ( 1 Кор . 9 : 24 ) .
Иаҳзеиҭашәҳәа иарбан ҭагылазаашьоу Давид дзықәшәаз .
Аҳ Давид изкны Иегова иҳәеит : « Сара дсыԥшааит Давид . . . абри ауаҩ Сара сгәы дақәшәоит » ( Аус . 13 : 22 ) .
Давид ииашаны ихы мҩаԥигон ҳҳәар ҳалшоит . Аха агәнаҳа ӷәӷәақәа аныҟаиҵозгьы ыҟан .
Иара Вирсавиа лҿы дкалҭшьҭаныҟәеит .
Аха еиҳа еицәахаз , уи игәнаҳа иҵәахырц азы Вирсавиа лхаҵа Уриа аибашьраҿы дҭахартә ахьыҟаиҵаз ауп .
Уи азы иара ар реиҳабы Иоав асаламшәҟәы изиҩит , уа Уриа дышҭадырхаша атәы анын , уи асаламшәҟәгьы Уриа инапала ауп ишишьҭызгьы ( 2 Сам . [ 2 Сам . ] 11 : 1 — 21 ) .
Аха Давид игәнаҳақәа аатит ( Марк 4 : 22 ) .
Ихы шԥамҩаԥигеи иара усҟан ?
Уаанӡа иҟаҳҵаз агәнаҳақәа ( Шәрыхәаԥш абзацқәа 11 — 14 . )
11 , 12 . а ) Илымшози аԥсахра Давид , агәнаҳа аныҟаиҵа ашьҭахь ?
б ) Зыгәра ганы ҳаҟазар ҳалшозеи , агәнаҳа ӷәӷәа ҟаҳҵазар ?
Давид зыԥсахра илымшоз .
Давид иҟаиҵаз изыриашомызт .
Иара убас игәнаҳақәа рылҵшәақәа дызрыцәцомызт .
Иԥсы ахьынӡаҭаз иныруаз алҵшәақәагьы ыҟан ( 2 Сам . [ 2 Сам . ] 12 : 10 — 12 , 14 ) .
Убри аҟынтә Давид агәрахаҵара имазар акәын .
Иара Иегова диқәгәыӷлар ихәҭан , насгьы игәнаҳақәа гәык-ԥсык ала дрыхьхәит аҟынтә , Анцәа ишианаижьуа , иара убас урҭ рылҵшәақәа рыхгара дышицхраауа агәра игалар акәын .
Ҳара зегьы ҳнаӡам , насгьы агәнаҳа ҟаҳҵоит .
Аха гәнаҳақәак егьырҭ раасҭа еиҳа ихьанҭоуп .
Зны-зынла ҳагхақәа ҳзыриашом , убри аҟынтә урҭ рылҵшәақәа ҳазрыцәцом ( Гал . 6 : 7 ) .
Аха ҳара Иегова ҳиқәгәыӷлар , насгьы ҳагәнаҳарақәа ҳрыхьхәлар иара ҳауадаҩрақәа рыхгара дышҳацхраауа агәра ҳгалар ҳалшоит , урҭ ауадаҩрақәа зыхҟьаз ҳхаҭа ҳакәзаргьы .
( Урыԥхьа Исаиа [ Исаия ] 1 : 18 , 19 ; Аусқәа 3 : 19 . )
Ишԥеиҭашьақәиргылеи Давид Иеговеи иареи ирыбжьаз аизыҟазаашьақәа ?
Давид илшоз .
Давид Иегова дицхраартә еиԥш алшара ииҭеит .
Иаҳҳәап , иара Иегова ихаҭарнак аԥааимбар Нафан иҟынтә ариашара идикылеит ( 2 Сам .
[ 2 Сам . ] 12 : 13 ) . Иара убас Давид игәнаҳақәа дрыхьхәуа Иегова диҳәон , насгьы ҿыц Анцәа игәшаҭара иоурц шиҭаху ааирԥшуан ( Аԥсал . 50 : 3 — 19 [ 51 : 1 — 17 , АдҾ ] ) .
Давид иҟаиҵаз агәнаҳарақәа рзы имаз ахьаа зынӡа игәы канажьыртә алимыршеит , уи аҭыԥан иара игхақәа ахәарҭа рылихуан .
Ииашаҵәҟьаны иара урҭ агәнаҳа ӷәӷәақәа уаҳа иҟаиҵомызт .
Уи иԥсы ахьынӡаҭаз Анцәа дизиашан , насгьы Анцәа игәалашәараҿы азиашара аазырԥшуа амаҵзуҩы иеиԥш даанхеит ( Аур . 11 : 32 — 34 ) .
Иаҳнарҵар алшозеи Давид иҿырԥштәы ?
Иаҳнарҵар алшозеи ҳара Давид иҿырԥштәы ?
Агәнаҳа ӷәӷәа ҟаҳҵазар , уи ҳахьхәыроуп , насгьы Иегова иҳанаижьырц ҳиҳәалароуп .
Иҟаҳҵаз агәнаҳа аартны Анцәа иаҳҳәар ауп ( 1 Иоанн 1 : 9 ) .
Уи адагьы , иҟалаз зегьы аизара аиҳабацәа ирзеиҭаҳҳәар ауп , урҭ Иеговеи ҳареи ҳаизыҟазаашьақәа реиҭашьақәыргылара иҳацхраауеит .
( Уаԥхьа Иаков 5 : 14 — 16 . )
Арҭ ашьаҿақәа зегь ҟаҳҵозар Иегова ҳшихәышәтәуа , насгьы ишҳанаижьуа ала иҳаиҭаз ақәыргәыӷра агәра шаҳго ааҳарԥшуеит .
Иара убас ҳагхақәа ахәарҭа рылаҳхлароуп , насгьы Иегова ҳиқәгәыӷуа анаҩсгьы имаҵ ҳаулароуп ( Аур . 12 : 12 , 13 ) .
Ҳгәабзиара иадҳәалоу ауадаҩрақәа ( Шәахәаԥш абзац 15 . )
Иаҳнарҵозеи Анна лҿырԥштәы ?
Иҟалап шәхаҿы иааир Анцәа изиашаз егьырҭ имаҵзуҩцәа рҿырԥштәқәагьы . Урҭ Иегова иқәгәыӷуан , насгьы ицәгьоу аҭагылазаашьақәа рҿы ирылшоз зегь ҟарҵон .
Иаҳҳәап , Анна ахшара длоуамызт , ари аҭагылазаашьа аԥсахрагьы лылшомызт .
Аха лара Анцәа диқәгәыӷуан , насгьы лгәы ширҭынчуа агәра лгон .
Убри аҟынтә лара Иегова имҵахырхәаразы иԥшьоу ақьалахь аныҟәара даҟәыҵуамызт , насгьы лгәы иҭаз зегь Анцәа изеиҭалҳәон ( 1 Сам . [ 1 Сам . ] 1 : 9 — 11 ) .
Шаҟа иҿырԥштә бзиоузеи ари ҳара ҳзы !
Ҳгәабзиара иадҳәалоу , мамзаргьы ҳамч зқәымхо даҽа уадаҩрақәак ҳазцәырҵуазар , ҳагәҭыхақәа Иегова изҳархароуп , уи дышҳаиҷаҳауагьы агәра ганы ҳаҟазар ауп ( 1 Пиотр 5 : 6 , 7 ) .
Иара убас ҳара Иегова ҳамҩақәиҵаларц иҳаиҭо зегьы , аизарақәагьы уахь иналаҵаны , ҳхы иаҳархәаларц азы иҳалшо зегьы ҟаҳҵоит ( Аур . 10 : 24 , 25 ) .
Иегова имаҵ аура иаҟәыҵыз ахәыҷқәа ( Шәахәаԥш абзац 16 . )
Иднарҵар алшозеи аҭаацәа зықәрахь инеихьаз Самуил иҿырԥштәы ?
Иаҳҳәар ҳалшозеи аиаша мҩа иацәыхҟьаз ахәыҷқәа змоу азиашара аазырԥшуа аҭаацәа ирызкны ?
Зықәрахь инеихьаз Самуил изызҳахьаз иԥацәа идирҵоз ииашоу апринципқәа инарықәыршәаны инхалартә мчыла рыдцалара илшомызт ( 1 Сам . [ 1 Сам . ] 8 : 1 — 3 ) .
Иара зегьы Иегова инапы ианиҵар акәын .
Аха Самуил ихаҭа Анцәа дизиашаны даанхалар , насгьы жәҩантәи Иаб диргәырӷьалар илшон ( Ажәам .
[ Прит . ] 27 : 11 ) . Самуил дзықәшәаз аҩыза иқьырсиану аҭаацәа шьоукы ақәшәахьеит .
Дара агәра ганы иҟоуп иҟьалаз аҷкәын изку ажәамаана аҟынтә аб иеиԥш , Иегова агәнаҳаҟаҵаҩцәа анахьхәуа , насгьы иара иахь ианыхынҳәуа дшазыԥшу ( Лука 15 : 20 ) .
Уи аамҭазгьы урҭ Анцәа изиашаны иаанхаларц рҽазыршәоит , насгьы рҿырԥштәы рхәыҷқәа аизарахь ахынҳәра ргәазҭанаҵоит ҳәа иақәгәыӷуеит .
Аԥара иадҳәалоу ауадаҩрақәа ( Шәахәаԥш абзац 17 . )
Зыгәра ҳнаргозеи аԥҳәысеиба рыцҳа лҿырԥштәы ?
Иара убас иаҳгәалаҳаршәар ҳалшоит Иисус ихаан инхоз аԥҳәысеиба рыцҳа лҿырԥштәы .
( Уаԥхьа Лука 21 : 1 — 4 . )
Лара ауахәамаҿы иҟаз аиашамра аԥсахра лылшомызт ( Матф .
21 : 12 , 13 ) . Насгьы уи лматериалтә ҭагылазаашьа лзеиӷьтәуамызт .
Аха лара гәык-ԥсык ала « ҩ-лептак » — « хныҟәгагас илымаз зегьы ҭалыршәит » .
Анцәа изиашаз ари аԥҳәыс зегь рыла Иегова дышиқәгәыӷуаз аалырԥшит .
Лара агәра ганы дыҟан лыԥсҭазаараҿы Анцәа имаҵ аура иадҳәалоу аусқәа зегь раԥхьа илыргылалар , Иегова дышлеиҷаҳауа .
Уи Анцәа игәра лгон , убри аҟынтә ииашоу амҵахырхәара дадгыларц лыӡбеит .
Ҳаргьы агәра ганы ҳаҟоуп ҳаԥсҭазаараҿы Анцәа Иаҳра иадҳәалоу аусқәа зегь раԥхьа иҳаргылалар , иара иаҳҭаху зегь шҳаиҭо ( Матф . 6 : 33 ) .
Иаҳзеиҭашәҳәа иашьак ииашоу агәазыҟашьа шааирԥшуаз .
Ҳаамҭазгьы аишьцәеи аиаҳәшьцәеи аӡәырҩы Иегова ишиқәгәыӷуа , насгьы ирылшо зегь шыҟарҵо аадырԥшуеит .
Урҭ дреиуоуп Малком зыхьӡу аиашьа , иара иԥсы ахьынӡаҭаз Иегова дизиашан . Уи 2015 шықәсазы иԥсҭазаара далҵит .
Малком иԥшәмеи иареи жәашықәсала Иегова имаҵ руан , урҭ рыԥсҭазаараҿы имаҷымкәа агәырӷьарақәеи агәаҟрақәеи рхыргахьан .
Малком иҳәон : « Аԥсҭазаараҿы узқәымгәыӷуа аҭагылазаашьақәа анцәырҵуа , насгьы ицәгьоу аамҭақәа уанрықәшәо ыҟоуп .
Аха Иегова иқәгәыӷуа дырзылԥхоит . . . » .
Иарбан лабжьароу ари аиашьа иҳаиҭаз ?
Иара иҩуан « активла , насгьы ибзианы Иегова имаҵ аура ҳалшарц азы иҳәара » даара ишхадоу , иара убас « ҳхы ззаҳашьҭыша иҳалымшо акәымкәа , иҳалшо » шакәу * .
а ) Избан 2017 - тәи ашықәс иазалху ажәеинраала азхәыцра зхадоу ?
б ) Шәхы иашәырхәар шԥашәҭаху 2017 - тәи ашықәс иазалху ажәеинраала ?
Адунеи аҿы аҭагылазаашьа еиҳа-еиҳа еицәахоит , уи иаанагоит ҳара иӷәӷәоу ауадаҩрақәа еиҭа ҳашрықәшәо ( 2 Тим .
3 : 1 , 13 ) . Ауадаҩрақәа ҳгәы карыжьыртә рылҳмыршар ауп !
Шәааи гәык-ԥсыкала Иегова иқәгәыӷшьа ҳҵалап , насгьы иҳалшо зегь ҟаҳҵалап .
Уи аҟаҵара ҳара иҳацхраауеит 2017 - тәи ашықәс иазалху ажәеинраала : « Иегова уиқәгәыӷла , абзиара ула » ! ( Аԥсал . 37 : 3 , АдҾ ) .
2017 - тәи ашықәс иазалху ажәеинраала : « Иегова уиқәгәыӷла , абзиара ула » ( Аԥсал .
37 : 3 , АдҾ ) . Шәахәаԥш аброшиура « Творения свидетельствуют о живом Боге » ( bw539 ) , адаҟьақәа 17 — 20 .
« Иҳақәиҭу Идоуҳа ахьыҟоу — иҟоуп ахақәиҭра » ( 2 КОР . 3 : 17 ) .
АШӘАҚӘА : 62 , 65
Изакәызеи алхра ахақәиҭра ?
Ишԥааҳарԥшуеи Иегова иахь абзиабара , алхра ахақәиҭра ҳхы ианаҳархәо ?
Ишԥаҳалшо егьырҭ ралхра пату шақәаҳҵо ааҳарԥшыр ?
1 , 2 . а ) Иарбан гәаанагарақәоу иҟоу алхра ахақәиҭра аганахь ала ?
б ) Еилаҳкаауазеи Абиблиа аҟынтә алхра ахақәиҭра иазкны , насгьы иарбан зҵаарақәоу еилҳарго ?
« АКГЬЫ сазхәыцыр сҭахӡам .
Иҟасҵаша уара исаҳәа .
Ус еиҳа исзымариоуп » .
Абарҭ ажәақәа ԥҳәыск лҩыза иалҳәеит аӡбара лыдылкылар анаҭахыз .
Ҳазшаз иҳаиҭаз алхра ахақәиҭра ахархәара аҭыԥан , лара лзы аӡбара егьырҭ ирыдыркылар еиӷьылшьеит .
Иаҳҳәар ҳалшозеи шәара ишәызкны ?
Ишәгәаԥхома шәара аӡбарақәа рыдкылара , мамзаргьы егьырҭ шәара шәзы зегь анырыӡбо еиҳа еиӷьашәшьоу ?
Иаанагозеи шәара шәзы алхра ахақәиҭра ?
Ари азҵаара иазкны аимак-аиҿакқәа шәышықәсала ицоит .
Шьоукы алхра ахақәиҭра ыҟаӡам , избанзар ҳусқәа зегьы Анцәа заа иӡбахьеит ҳәа ргәы иаанагоит .
Егьырҭ ирыԥхьаӡоит ауаҩы ииашаҵәҟьоу ахақәиҭра иоурц азы , инагӡоу ахақәиҭра имазар ауп ҳәа .
Ари азҵаара еилҳаргарц азы ҳара Анцәа Иажәа , Абиблиа , ҳазхьаԥшыр ауп .
Избан ?
Абиблиа ишаҳәо ала , Иегова ауаҩы даниша алхра ахақәиҭра ииҭеит , ус анакәха ауаҩы ихала аӡбара идикылалар илшон .
( Уаԥхьа Иисус Навин [ Иисус Навин ] 24 : 15 . )
Абиблиаҿы абарҭ азҵаарақәа рҭак ануп : ишԥаҳалшо алхра ахақәиҭра ҳхы иаҳархәалар ?
Иамоума уи аҳәаақәа ?
Ишԥааҳарԥшуеи Иегова иахь абзиабара , алхра ахақәиҭра ҳхы ианаҳархәо ?
Насгьы ишԥаҳалшо егьырҭ ралхра пату шақәаҳҵо ааҳарԥшыр ?
Иарбан ҿырԥшу Иегова иҳаиҭаз алхра ахақәиҭра ахархәара аганахь ала ?
Инагӡоу ахақәиҭра змоу Иегова заҵәык иоуп , аха уи иара ихы ишаирхәо иаҳнарҵо рацәоуп .
Иаҳҳәап , иара иалихит израильтәи ажәлар , дара ихьӡ ныҟәыргалар рыхәҭан , насгьы « ҷыдала иара иитәу » ракәхар акәын ( Ҩынтә . [ Втор . ] 7 : 6 — 8 ) .
Ари алхра машәыршақә иҟамлеит .
Иегова иҩыза Авраам ашәышықәсақәа раԥхьа дзықәиргәыӷыз наигӡеит ( Аҟаз . [ Быт . ]
22 : 15 — 18 ) . Уи адагьы , Иегова алхра ахақәиҭра ихы ианаирхәо , еснагь абзиабареи аиашареи ааирԥшуеит .
Уи ибзианы иубарҭоуп Анцәа израильаа шахьирхәуаз ала , дара зныкымкәа ииашаҵәҟьоу Анцәа дырҭиуан .
Урҭ гәык-ԥсыкала ианахьхәуаз , Иегова иаразнак абзиабареи агәрыцҳашьареи ааирԥшуан .
Абас , Осиа ( Осия ) 14 : 4 аҟны иара ииҳәаз ажәақәа ануп : « Сара урҭ риашамра аҟынтәи исхәышәтәуеит .
Сара схатә гәаԥхарала урҭ бзиа избалоит » .
Анцәа егьырҭ дрыцхрааларц азы алхра ахақәиҭра ихы иаирхәоит .
Изакәытә ҿырԥштә бзиоузеи уи ҳара ҳзы !
4 , 5 . а ) Изиҭада Иегова раԥхьаӡа акәны алхра ахақәиҭра , насгьы ихы ишԥаирхәеи уи ?
б ) Иарбан зҵаароу дасу ҳхы иаҳҭар акәу ?
Иегова ахшыҩ змоу ашамҭақәа ршара даналага , абзиабара игәазҭанаҵеит урҭ ашамҭақәа алхра ахақәиҭра риҭарц .
Раԥхьаӡа акәны ари алшара зиҭаз ихшаазаҵәу Иԥа иакәын , уи « уаҩԥсы ибарҭам Анцәа » дихаҿран ( Кәал .
1 : 15 ) . Иисус адгьыл ахь даанӡа Иаб дизиашазарц иӡбеит , убри аҟынтә Анцәа иҿагылаз Аҩсҭаа дидымгылаӡеит .
Ԥыҭрак ашьҭахь Иисус адгьыл аҿы амаҵ аниуаз , иара алхра ахақәиҭра ииашаны ихы иаирхәон , насгьы Анцәа иаӷа хада , Аҿагылаҩ , ихыхрақәа мап рцәикит ( Матф . 4 : 10 ) .
Дыршьыр анакәыз аухазы Иисус гәы цаҳә-цаҳәла Анцәа диҳәон , усҟан иара еиҭах иааирԥшит Анцәа игәаԥхара анагӡара шиҭаху .
Иара иҳәеит : « Саб ! ееҳ , угәаҳәарала иҟало акәзар , абри аҿа саҩга !
аха уи Сара исҭаху ала акәымкәа , Уара угәаԥхарала иӡбахааит » ( Лука 22 : 42 ) .
Шәааи Иисус ҳаиҿыԥшуа алхра ахақәиҭра ҳхы иаҳархәалап Иегова дҳараҳкларц , насгьы игәаԥхара наҳагӡаларц азы !
Аха иҳалшома уи ҳара ?
Ааи , ҳара уи ҳалшоит , избанзар Иисус иеиԥш ҳаргьы Анцәа илоу аҟазшьақәа ҳалаҵаны ҳшоуп ( Аҟаз . [ Быт . ]
1 : 26 ) . Аха ҳара Иегова имоу инагӡоу ахақәиҭра ҳамаӡам .
Анцәа Иажәаҿы иануп алхра ахақәиҭра аҳәаақәа шамоу , насгьы Иегова ишьақәиргылаз урҭ аҳәаақәа ҳархымԥалар шакәу .
Уи адагьы , аҳәса рхацәа ирзыӡырҩлароуп , ахәыҷқәа — рҭаацәа ( Еф .
5 : 22 ; 6 : 1 ) . Ишԥаныруеи арҭ аҳәаақәа алхра ахақәиҭра ҳхы ишаҳархәо ?
Ари азҵаара аҭак наӡаӡатәи ҳаԥсҭазаара ахьыԥшызар ауеит .
Иаажәга ҳхақәиҭра аҳәаақәа амазар захәҭоу ҳзырбо аҿырԥштәы .
Ахақәиҭра аҳәаа амазар , иаҳҳәар ҳалшома уи ииашаҵәҟьоу хақәиҭроуп ҳәа ?
Ҳәарада !
Аха избан ?
Ҳара ҳхақәиҭра аҳәаа амазар , уи ҳахьчар алшоит .
Иаҳҳәап , машьынала қалақьк ахь ацара шәыӡбеит .
Шәхы шԥажәбарыз шәызну амҩаду аҿы зегьы амашьынаныҟәцаратә ԥҟарақәа еиларгозҭгьы , насгьы дасу ишиҭаху , ииҭаху амҩа алхны дныҟәалозҭгьы ?
Ҳәарада , уи агәҭынчымра шәызцәырнагон .
Ииашаҵәҟьоу ахақәиҭра зегьы агәырӷьара рзаанагаларц азы , аҳәаақәа амазар ауп .
Шәааи ҳрыхәаԥшып арҭ аҳәаақәа иаҳзаарго алҵшәақәа ҳзырбо абиблиатә ҿырԥштәқәа .
а ) Дышԥарылнакаауаз Адам алхра ахақәиҭра Едем иҟаз егьырҭ Анцәа ишамҭақәа ?
б ) Иаҳзеиҭашәҳәа Адам алхра ахақәиҭра ихы ишаирхәаз .
Анцәа раԥхьатәи ауаҩы Адам данишоз , ажәҩан аҿы инхо ахшыҩ змоу ашамҭақәа реиԥш алхра ахақәиҭра ииҭеит .
Уи ала Адам аинстинкт злоу аԥстәқәеи аԥсаатәқәеи дреиԥшмызт .
Шәааи ҳахәаԥшып Адам алхра ахақәиҭра ииашаны ихы ишаирхәаз .
Анцәа ауаҩы дишаанӡа аԥстәқәеи аԥсаатәқәеи ишахьан .
Аха урҭ ихала ахьӡ рыҭара даламгаӡеит , уи алшара Адам ииҭеит .
Адам уи агәырӷьара ду изаанагеит .
Анцәа « урҭ ауаҩ иахь инеиго далагеит , ириҭо ахьӡқәа ибарц азы » .
Адам раԥхьа аԥстәқәа дрыцклаԥшуан , анаҩс ирнаало ахьӡқәа риҭон , иара уи даналга ашьҭахь , Иегова аԥстәқәеи аԥсаатәқәеи рыхьӡқәа рыԥсахра даламгеит .
Абиблиаҿы иануп : « Ауаҩы ԥсы зхоу зегьы ириҭоз ахьӡқәа акәын ирымаз » ( Аҟаз . [ Быт . ] 2 : 19 ) .
Ииашамкәа ихы ишԥаирхәеи Адам алхра ахақәиҭра , насгьы иарбан лҵшәақәоу уи иаанагаз ?
Анцәа Адам идиҵеит џьанаҭ дгьыл ахылаԥшра , насгьы аиҷаҳара .
Иара раԥхьатәи ауаа иреиҳәеит : « Шәыҿиала , шәеизҳала , иқәшәырҭәаала адгьыл , насгьы уи аус адыжәулала , напхгара рышәҭала амшын иҭоу аԥсыӡқәа , ажәҩан аҟны иԥыруа ашамҭақәа , адгьыл иқәу зыԥсы ҭоу зегьы » ( Аҟаз .
[ Быт . ] 1 : 28 ) . Илахьеиқәҵагоуп , аха Адам уи маҷишьеит , ари адҵа анагӡаразы иоуз алхра ахақәиҭра изымхеит .
Зыфара ҟамлоз ашәыр анифа , иара Анцәа ишьақәиргылаз аҳәаақәа дырхысит .
Уи ала иара алхра ахақәиҭра цәгьашақә ихы иаирхәеит , уи иахҟьаны Адам ихылҵшьҭра гәаҟуеижьҭеи зқьышықәсақәа ҵуеит ( Рим . 5 : 12 ) .
Ҳара Адам иҟаиҵаз алхра иалҵшәахаз ибзианы иаҳдыруеит , уи алхра ахақәиҭра ииашаны ахархәареи , Иегова ишьақәиргылаз аҳәаақәа рхымсреи ҳгәазҭанаҵоит .
Иарбан алхроу Иегова израильаа ирыдигалаз , насгьы иалырхзеи дара ?
Адами Евеи рхәыҷқәа азымӡырҩра аазырԥшыз рҭаацәа рҟынтә агәнаҳаи аԥсреи рҭынхеит . Аха уеизгьы дара алхра ахақәиҭра ахархәаразы алшара рыман .
Уи Анцәа израильтәи ажәлар дышрызныҟәоз аҟынтә иубарҭоуп .
Иегова имаҵзуҩы Моисеи ила урҭ алхра ҟарҵартә алшара риҭеит .
Дара ирылшон ҷыдала Анцәа иитәу ракәны иҟалар , мамзаргьы уи алшара мап ацәыркыр ( Ақәҵ . [ Исх . ] 19 : 3 — 6 ) .
Иарбан алхроу урҭ иҟарҵаз ?
Израильаа хатәгәаԥхарала Анцәа ихьӡ ныҟәызго жәларны иҟаларц , насгьы уи ирыднаҵоз аҭакԥхықәрақәа нарыгӡаларц рыӡбеит .
Урҭ зегь аӡәк иеиԥш ирҳәеит : « Ҳара Иегова ииҳәаз зегь ҟаҳҵоит » ( Ақәҵ . [ Исх . ]
19 : 8 ) . Илахьеиқәҵагоуп , аха ԥыҭрак ашьҭахь израильаа алхра ахақәиҭра ииашамкәа рхы иадырхәо иалагеит , насгьы Анцәа ирҭаз ажәа нармыгӡеит .
Шәааи ҳгәаҳҽанызҵо ари аҿырԥштәы ахаангьы иаҳхаҳмыршҭлап , насгьы Иеговеи ҳареи ҳаизыҟазаашьақәа рӷәӷәо , иара убас ииашоу инормақәа ҳрықәныҟәо алхра ахақәиҭра ахә ҳшьалап ( 1 Кор .
10 : 11 ) . Иаажәга инаӡам ауаа алхра ахақәиҭра Анцәа ирҳаракразы рхы иадырхәалар шрылшо узырбо аҿырԥштәқәа .
( Шәахәаԥш астатиа алагамҭаҿы иаагоу асахьа . )
Ауриацәа рахь 11 - тәи ахаҿы 16 - ҩык Анцәа имаҵзуҩцәа рыхьӡ ануп , урҭ Анцәа ишьақәиргылаз аҳәаақәа ирхымсӡакәа алхра ахақәиҭра ииашаны рхы иадырхәон .
Уи азы дара ирацәаны азылԥхарақәеи , ԥхьаҟатәи аԥеиԥш иазку агәыӷра ӷәӷәеи роуит .
Иаҳҳәап , Нои агәрахаҵара ӷәӷәа ааирԥшит , насгьы аковчег иргыларц азы Анцәа ииҭаз адҵа дазхианы инаигӡеит , иҭаацәеи ауаатәыҩсеи зегь еиқәирхарц азы ( Аур . 11 : 7 ) .
Авраами Сарреи Анцәа изыӡырҩит , насгьы Иегова изықәиргәыӷыз адгьыл ахь идәықәлеит .
Акыраамҭатәи рныҟәара аан еизҳазыӷьоз ақалақь Ур ахь « ихынҳәыргьы рылшон » .
Аха дара « изқәыргәыӷыз » иазхьаԥшуан , насгьы « еиҳа иреиӷьыз » иашьҭан ( Аур .
11 : 8 , 13 , 15 , 16 ) . Моисеи мысратәи амазара мап ацәикит , уи « еиҳа иеиӷьишьеит иҿырҟьаса ирымаз Анцәа ижәлар иаргьы дрылазарц , рлахьынҵа илахьынҵазарц , дрыцгәаҟларц , агәнаҳа змаз , аамҭалатәи агәаҳәарақәа изҭоз аԥсҭазаара-гәахәа » аасҭа ( Аур . 11 : 24 — 26 ) .
Шәааи агәрахаҵара аазырԥшуаз абарҭ амаҵзуҩцәа ҳарҿыԥшуа иҳаҭәашьоу ахақәиҭра ҳаҭыр ақәаҳҵалап , насгьы уи Анцәа игәаԥхара анагӡараҿы ҳхы иаҳархәалап .
а ) Иарбан лшароу иаҳнаҭо алхра ахақәиҭра ?
б ) Шәгәы азҭазҵозеи алхра ахақәиҭра ииашаны ахархәара ?
Аӡбарақәа ҳара ҳзы егьырҭ ианрыдыркыло , аԥсҭазаара еиҳа имариоушәа ҳгәы иаанагар алшоит .
Аха усҟан Ҩынтәзакәан ( Второзаконие ) 30 : 19 , 20 ( уаԥхьа ) иану инақәыршәаны , алхра ахақәиҭра иаҳнаҭо алшара мап ацәаҳкуеит . 19 - тәи ажәеинраалаҿы иаҳәоит израильаа Анцәа ирыдигалаз алхра аӡбахә . 20 - тәи ажәеинраалаҿы ҳара еилаҳкаауеит Иегова урҭ ргәы иҭаз аадырԥшыртә алшара шриҭаз .
Ҳаргьы Иегова имаҵ аура алхразы алшара ҳамоуп .

Раԥхьаӡа иргыланы алхра ахақәиҭра ииашаны ахархәара ҳгәазҭазҵо Иегова иахь иҳамоу абзиабара аарԥшра , насгьы хьӡи-ԥшеи иҭара ахьаҳҭаху ауп .
Ишԥаиашам алхра ахақәиҭра ахархәара ?
Шәхаҿы иаажәг шәҩыза зыхә ҳараку аҳамҭа ишәҭазшәа .
Шәгәы иалсрызма уи аҳамҭа ширшәыз , ма аӡәы ацәгьара изиурц азы ихы ишаирхәаз еилышәкаазҭгьы ?
Уажәшьҭа шәазхәыц , иарбан цәаныррақәоу Иегова изцәырҵуа ауаа алхра ахақәиҭра ииашамкәа рхы ишадырхәо , насгьы ауаа ацәгьара шырзыруа анибо .
Ааи , Абиблиа ишаҳәахьаз еиԥш , « аҵыхәтәантәи амшқәа » рзы ҭабуп аҳәара рхадыршҭит ( 2 Тим .
3 : 1 , 2 ) . Шәааи Иегова иҳаиҭаз аҳамҭа ду — алхра ахақәиҭра — ахаангьы цәгьашақә ҳхы иаҳмырхәалап , насгьы иаԥу ак еиԥш иаҳмыԥхьаӡалап .
Аха ишԥаҟаҵатәу уи ?
Ишԥаҳалшо ақьырсиантә хақәиҭра ииашаны ахархәара ?
Ҳара зегьы ҳзацәажәаша , иаҳшәаҳҵаша , ҳҭеиҭыԥш зеиԥшрахаша , насгьы ҳгәы злаҳарҿыхаша ҳхала иалҳхлар ҳалшоит .
Аха ҳцәеижь агәазыҳәарақәа наҳагӡо , насгьы Анцәа ицәымӷу адунеи иалаҵәоу агәырҿыхагақәеи ахықәкқәеи ҳхы рзаҳашьҭуа ҳалагар , алхра ахақәиҭра « ацәгьа-мыцәгьақәа рыхҩаразы » ҳхы иаҳархәалоит .
( Уаԥхьа 1 Пиотр 2 : 16 . )
Алхра ахақәиҭра ацәеижь агәаҳәарақәа рынагӡаразы ахархәара аҭыԥан , ҳара абри ааԥхьара ақәныҟәара иҳацхраауа аӡбарақәа ҳадаҳкылалар ҳҭахуп : « Иҟашәҵозаалакь . . . зегьы Анцәа изгәдура , Уи ихьӡ-иԥша рыҳаракра иазкызароуп » ( Гал . 5 : 13 ; 1 Кор . 10 : 31 ) .
Ишԥеидҳәалоу Иегова иахь иҳамоу агәрагареи алхра ахақәиҭреи ?
Иҳацхраауазеи еиҭа алхра ахақәиҭра ииашаны ахархәара ?
Ҳара Иегова игәра ҳгалароуп , насгьы ишьақәиргылаз аҳәаақәа ҳархымслароуп , избанзар урҭ ҳрыхьчоит .
Иара ихәарҭоу ҳирҵоит , насгьы ҳазлацаша амҩала ҳаигоит ( Ис . [ Ис . ] 48 : 17 ) .
Ҳара ахынраалара аарԥшны Анцәа идоуҳала иҩу абарҭ ажәақәа шиашоу еилаҳкаалар ауп : « Ауаҩы имҩа имчраҿы иҟам .
Илшом инеиуа ишьаҿақәа ахырхарҭа рыҭара » ( Иер . [ Иер . ]
10 : 23 ) . Адам , насгьы аҿагылара аазырԥшыз израильаа зҿашәаз акаҭа ҳаҿамшәарц азы , ҳхатә еилкаара ҳақәымгәыӷлар ауп .
Ҳара Иегова гәыкала ҳиқәгәыӷлар ауп ( Ажәам . [ Прит . ]
3 : 5 ) . Иаҳнарҵозеи Галаҭаа рахь 6 : 5 иану апринцип ?
Ауаа зегьы рыԥсҭазаараҿы аӡбарақәа рыдкылара азин рымоуп , ҳара урҭ ралхра пату ақәаҳҵалар ауп .
Избан ?
Алхра ахақәиҭра зегьы ирымоуп аҟынтә , ақьырсианцәа еиуеиԥшым аусқәа рҿы еснагь еиԥшу аӡбарақәа рыдыркылаӡом .
Урҭ аганқәа ҳхымҩаԥгашьеи ҳмаҵзуреи ирыдҳәалазаргьы алшоит .
Галаҭаа рахь 6 : 5 ( уаԥхьа ) иану апринцип шәхашәмыршҭлан .
Дасу иеидара хьанҭа дшаҵоу еилаҳкаауазар , ҳара егьырҭ ақьырсианцәа ралхра пату ақәаҳҵалоит .
Ҳара ҳхатә ӡбарақәа ҳадаҳкылалар , аха уи аамҭазгьы егьырҭ рыӡбарақәа пату рықәаҳҵалар ҳалшоит ( Шәахәаԥш абзац 15 . )
16 , 17 . а ) Ишԥацәырҵи Коринф ақалақь аҿы алхра ахақәиҭра иадҳәалоу азҵаара ?
б ) Дышԥарыцхрааи Павел уи азҵаара аӡбара , насгьы иаҳнарҵозеи уи ҳара егьырҭ ирымоу азин аганахь ала ?
Шәааи Абиблиаҿы иану ҿырԥштәык ҳахәаԥшып . Уи иаҳнарбоит аламыс иадҳәалоу азҵаарақәа рҿы ҳашьцәа ирыдыркыло аӡбарақәа пату рықәаҳҵалар зҳахәҭоу .
Коринф инхоз ақьырсианцәа рыбжьара аимак-аиҿак ҟалеит , урҭ аџьармыкьаҿы ирҭиуаз акәац афара ҟалозу-иҟамлозу ҳәа азҵаара рызцәырҵит , избанзар уи акәац амурҭаҭ ныхақәа ирызнаргоз акәзар ауан .
Шьоукы ргәы иаанагон « амурҭаҭ ныхақәа ак рыҵанакуа иҟам , акгьы иаԥсам аҟынтә , уи акәац афара ҟалоит » ҳәа .
Аха уаанӡа амурҭаҭ ныхақәа ирымҵахырхәоз уи акәац афара аныхақәа рымҵахырхәара иаҩызоуп ҳәа рыԥхьаӡон ( 1 Кор .
8 : 4 , 7 ) . Ари азҵаара даара иуадаҩын , избанзар аизараҿы акзаара еиланагар алшон .
Дышԥарыцхрааи Павел Коринф инхоз ақьырсианцәа ари азҵаара Анцәа дшахәаԥшуа аилкаара ?
Актәи , Павел ақьырсианцәа иргәалаиршәеит афатә Анцәа ушизааигәанамтәуа ( 1 Кор .
8 : 8 ) . Аҩбатәи , аӡбара адкыларазы ирымоу алшара , ма азин , « ауаа ԥсыҽқәа шьақәнамҟьаразы » ргәырҽаниҵон ( 1 Кор .
8 : 9 ) . Иара убас еиҳа зыламыс ԥсыҽу ақьырсианцәа уи аҩыза акәац афара зыӡбаз ирықәмыӡбаларц рабжьеигеит ( 1 Кор .
10 : 25 , 29 , 30 ) . Ус анакәха , Анцәа имаҵ аура иадҳәалаз ихадоу ари азҵаараҿы ақьырсианцәа зегьы рыламыс рхы иархәаны рхатә ӡбара рыдыркылар акәын .
Нас иҳахәҭаӡами еиҳа имариоу азҵаарақәа рганахь ала ҳашьцәеи ҳаҳәшьцәеи ирыдыркыло аӡбарақәа пату рықәаҳҵалар ? ( 1 Кор . 10 : 32 , 33 ) .
Ишԥашәылшо алхра ахақәиҭра пату шақәышәҵо аашәырԥшыр ?
Иегова алхра ахақәиҭра ҳаиҭеит , уи инацҵаны ииашаҵәҟьоу ахақәиҭрагьы ( 2 Кор .
3 : 17 ) . Ҳара ари аҳамҭа ахә ҳаракны иаҳшьоит , избанзар уи абзоурала Анцәа иахь иҳамоу абзиабара зныԥшуа аӡбарақәа ҳадаҳкылалар ҳалшоит .
Шәааи анаҩсгьы ари аҳамҭазы аџьшьара аарԥшуа Анцәа дҳараҳкларц азы ҳхы иаҳархәалап , насгьы егьырҭ иҟарҵо алхра пату ақәаҳҵалап .
АҞАЗААРА ( БЫТИЕ ) 22 : 6 аҟны иануп Авраам Анцәа амҭа изнеигарц азы амҩа дықәлаанӡа « абылразы амҿы аашьҭыхны иԥа Исаак иҟәаҟәа инықәиҵеит , нас амцеи аҳәызба дуи аашьҭихын , идәықәлеит » ҳәа .
Абиблиа иаҳәаӡом ажәытәан амца шеиқәырҵоз .
Хыхь излацәажәоз ацыԥҵәаха иазкны ҵарауаҩык иҩит Авраами Исааки « рымҩа хара аҟны имариамызт амца мыцәарц ахьчара » ҳәа .
Убри аҟынтә иҟалап ари ажәеинраалаҿы зыӡбахә ҳәоу амца аиқәҵаразы рхы иадырхәоз амаҭәар акәзар .
Аха егьырҭ аҵарауаа ргәаанагарала , ажәытәан амца аиқәҵара мариамызт .
Еиҳа имариан амца зкыз акәиц агәылацәа рымхра .
Убри аҟынтә гәыԥҩык аҭҵааҩцәа ирыԥхьаӡоит Авраам уахынла амца ахьеиқәыз аҟынтә иаанхаз аҿыцәаара иаҿыз аԥырӷы , ма ишыз арацәа зҭаз маҭәарк ( иҟалап , адаҷ зыцхаз амаҭәар ) игеит ҳәа ( Ис . [ Ис . ]
30 : 14 ) . Урҭ аԥырӷқәеи афархьи рыбзоурала инакәзаалак амца еиқәуҵар ауан .
© 2016 Watch Tower Bible and Tract Society of Pennsylvania
АЦӘАҾЫ :
Чили аладатәи ахәҭаҿы Иегова ишаҳаҭцәа аӡиас аҟәара иқәланы ицоит , уи сыла ихҩо Андатәи ашьхақәа , насгьы абна еилачқәа ирылсны ицоит .
Урҭ ажәабжьҳәаҩцәа ажәабжьҳәара иазку акампаниа иалахәуп .
Амш бзианаҵ , дара ихароу араионқәа рҿы инхо ауаа рҟынӡа анеира рҽазыршәоит .
АЖӘАБЖЬҲӘАҨЦӘА
АБИБЛИАТӘ ҴАРАҚӘА
2015 ШЫҚӘСАЗЫ АХӘЫЛԤАЗ АҾЫ ИҞАН
Бесплатно .
Это издание — часть всемирной библейской просветительной деятельности , которая проводится христианскими Свидетелями Иеговы и поддерживается добровольными пожертвованиями .
Даҽакала иарбамзар , Ауриатә Ҩырақәа рҟынтә ацитатақәа еиҭагоуп урысшәала иҭыжьу « Иԥшьоу Аҩыра — Адунеи ҿыц аиҭага » аҟынтә , Ақьырсиантә Бырзен Ҩырақәа аагоуп аԥсышәала иҭыжьу Ауасиаҭ Ҿыц аҟынтә , Аԥсаломқәа рҟынтә ацитатақәа аагоуп аԥсышәала иҭыжьу Аԥсалҭыр аҟынтә ( ириашоуп иҿыцу аҩышьаԥҟарақәа инарықәыршәаны ) .
Егьи аиҭага : АдҾ — ацитатақәа еиҭагоуп урысшәала иҭыжьу « Иԥшьоу Аҩыра — Адунеи ҿыц аиҭага » аҟынтә .
« Аҟәыӷара змоу зхы ӡырзымго роуп » ( АЖӘАМ . [ ПРИТ . ] 11 : 2 )
АШӘАҚӘА : 38 , 69
Избан ахӡырымгара даара изхадоу ?
Ишԥеидҳәалоу ахӡырымгареи ахынраалареи ?
Ишԥаҳалшо Анцәа иорганизациаҿы иҳаду аҭакԥхықәра ахә ашьара ?
1 , 2 .
Избан Анцәа Саул мап зицәикыз ?
( Шәахәаԥш астатиа алагамҭаҿы иаагоу асахьа . )
АЖӘЫТӘАН израильтәи аҳ Саул напхгара аҟаҵара даналага ахӡырымгара аазырԥшуаз , ҳаҭыр зқәырҵоз уаҩын ( 1 Сам . [ 1 Сам . ]
9 : 1 , 2 , 21 ; 10 : 20 — 24 ) . Аха маҷк аамҭа анца ашьҭахь , иара ихы дақәгәыӷцәо далагеит .
Анцәа иԥааимбар Самуил ианаамҭаз Галгал данымнеи , иара ачҳара ааимырԥшӡеит .
Филистимаа ақәылара рҽазыҟарҵон , убри аҟынтә израильаа Саул дааныжьны ицо иалагеит .
Иҟалап усҟан иара дхәыцуазҭгьы : « Сара иаарласны ак сыӡбароуп » .
Убри аҟынтә акәырбан ихала инеигеит , уи аҟаҵара азин шимамызгьы .
Уи Иегова даара игәы инархьит ( 1 Сам . [ 1 Сам . ]
13 : 5 — 9 ) . Самуил Галгал даннеи , Саул иҟаиҵаз азы диқәыӡбеит .
Аха Саул Самуил иажәақәа дырзымӡырҩӡеит , насгьы ихы ариашара далагеит . Иара идыз ахара егьырҭ ирыдиҵеит , иара убас иҟаиҵаз агха усҟак иӷәӷәам ҳәа аҳәара далагеит ( 1 Сам . [ 1 Сам . ]
13 : 10 — 14 ) . Убри инаркны еишьҭагыланы еиҭа ахҭыс бааԥсқәа ҟалеит , урҭ ирыхҟьаны Саул аҳра ҭыԥи Иегова иразреи ицәыӡит ( 1 Сам . [ 1 Сам . ] 15 : 22 , 23 ) .
Шаҟа ибзианы иалагазеи Саул иԥсҭазаара , аха шаҟа иҽеимхазеи уи аҵыхәтәа ! ( 1 Сам . [ 1 Сам . ] 31 : 1 — 6 ) .
а ) Иарбан гәаанагароу ирымоу аӡәырҩы ахӡырымгара иазкны ?
б ) Иарбан зҵаарақәоу еилҳарго ?
Ари адунеи аҿы ауаа ӷәӷәала еицлабуеит , насгьы аӡәырҩы ақәҿиара уоурц азы егьырҭ уреиԥшымзар ауп ҳәа рыԥхьаӡоит .
Уи азы дара ахӡырымгара мап ацәкра иазхиоуп .
Абар аполитика знапы алазкыз еицырдыруаз актиор ииҳәаз : « Ахӡырымгара сара истәым , еснагь ус сыҟазаауеит ҳәа сгәыӷуеит » .
Избан ахӡырымгара даара изхадоу ?
Иаҵанакуазеи ахӡырымгара , насгьы иаҵанамкуазеи уи ?
Ишԥаарԥшлатәу уи аҟазшьа имариам аҭагылазаашьақәа ҳанрықәшәо , ма егьырҭ анҳақәыӷәӷәо ?
Ари астатиаҿы ҩ-зҵаарак рҭак еилҳаргоит , анаҩстәи аҿы ахԥатәи азҵаара аҭак ҳауеит .
Ихы шԥамҩаԥиго зхы иақәгәыӷцәо ауаҩы ?
Абиблиа ахӡырымгареи ахақәгәыӷцәареи шеиҿагылоу аанарԥшуеит .
( Уаԥхьа Ажәамаанақәа [ Притчи ] 11 : 2 . )
Давид Иегова диҳәон : « Идырны аиакәым зуазар саанкыл сара » ( Аԥсал .
18 : 14 [ 19 : 13 , АдҾ ] ) . Излааԥшуазеи ауаҩы ихы дшақәгәыӷцәо ?
Хшыҩдарала , дымхәыцӡакәа зхы мҩаԥызго , насгьы ззинқәа ирхыԥо ауаҩы ихы дақәгәыӷцәоит ҳҳәар ҳалшоит .
Ҳара зегьы агәнаҳа ҳҭынхеит , убри аҟынтә зны-зынла ҳхы ҳақәгәыӷцәоит .
Аха Саул иҿырԥштәы ишаҳнарбо еиԥш , ахақәгәыӷцәара шьцыларас ишьҭаҳхзар , знымзар-зны уи Анцәеи ҳареи ҳаизыҟазаашьақәа бжьнахуеит .
Аԥсалом 119 : 21 ( АдҾ ) аҿы Иегова изкны иануп : « Уара . . . зхы иақәгәыӷцәоу урықәыӡбоит » .
Аха избан ?
Иарбан лҵшәақәоу иаанаго ахақәгәыӷцәара ?
Ахақәгәыӷцәара зныԥшуа ахымҩаԥгашьа еиҳа ишәарҭоуп имаҷу агхақәа раасҭа .
Актәи , ахӡырымгара ааҳмырԥшуазар , Зегьирхаку Иегова хьӡи-ԥшеи ҳазиҭаӡом .
Аҩбатәи , ҳара иҳамоу азинқәа ҳархыԥозар , егьырҭи ҳареи ҳаизыҟазаашьақәа бжьаҳхуеит ( Ажәам . [ Прит . ]
13 : 10 ) . Ахԥатәи , ахақәгәыӷцәара шҳалоу егьырҭ ианырбалак ҳарԥхашьар , насгьы ҳланарҟәыргьы ҟалоит ( Лука 14 : 8 , 9 ) .
Ахақәгәыӷцәара ахаангьы абзиарахь унанагом .
Ахӡырымгара , Абиблиа ишаҳнарбо ала , еснагь алҵшәа бзиақәа аанагоит .
6 , 7 .
Изакәызеи ахынраалара , насгьы ишԥеидҳәалоу ахӡырымгареи иареи ?
Ахӡырымгареи ахынраалареи даара еидҳәалоуп .
Абиблиаҿы ахынраалара иаҵанакуа ауаҩы аԥагьареи ахарҳаракреи анилам ауп ( Флп . 2 : 3 ) .
Ахынраалара аазырԥшуа ауаҩы ахӡырымгара илоуп .
Уи илшарақәеи иҟаиҵо ақәҿиарақәеи ииашаны дрыхәаԥшуеит , агхақәа шыҟаиҵо еиликаауеит , насгьы егьырҭ ирҭо алабжьарақәеи иҿыцу аидеиақәеи рыдкылара дазхиоуп .
Иегова ахынраалара ахә ҳаракны ишьоит .
Абиблиаҿы ахынраалара иаҵанакуа ауаҩы ихы ииашаны данахәаԥшуа , насгьы илшарақәа аҳәаа шрымоу анеиликаауа ауп .
Уи аилкаара егьырҭ рахь апатуқәҵареи ақьиареи раарԥшра ицхраауеит .
Иузырбозеи ауаҩы ихәыцшьеи иусқәеи рҿы ахӡырымгара шааимырԥшуа ?
Ҳанбалагар алшо ҳхәыцрақәеи ҳусқәеи рҿы ахақәгәыӷцәара аарԥшра ? Шәааи ҳгәаҳҽанызҵо ҿырԥштәқәак еилҳаргап .
Ҳара ҳхы егьырҭ раасҭа иҳаракны иаҳбо ҳалагар ҳалшоит , ҳхаҭа ма ҳҩызцәа аизараҿы аҭакԥхықәрақәа ахьынарыгӡо азы ( Рим . 12 : 16 ) .
Ма егьырҭ ҳгәарҭарц азы ииашамкәа ҳхы мҩаԥаҳго ҳалагоит ( 1 Тим .
2 : 9 , 10 ) . Иара убас ҳаилкаареи , иҳамоу аҭакԥхықәреи , ма ҳҩызцәеи ҳхы иархәаны , ҳхатә гәаанагарақәа рыларҵәара ҳашьҭазар ауеит ( 1 Кор . 4 : 6 ) .
Ус еиԥш ҳхы анымҩаԥаҳго , ҳара лассы-лассы иаҳзеилкаауам ахӡырымгареи ахақәгәыӷцәареи ирыбжьоу аҳәаа ҳшахысхьоу .
Избан ауаа шьоукы рхы ақәгәыӷцәара изалагаз ?
Иаажәга Абиблиа аҟынтә аҿырԥштәы .
Ауаҩы ииашам агәазыҳәарақәа рыҽриҭозар , уи ихы дшақәгәыӷцәо аанарԥшуеит .
Ахӡыргареи , ахьӡ-аԥша рышьҭазаареи , ашьыцреи , нкылашьа змам агәыԥжәара аарԥшреи аӡәырҩы ахақәгәыӷцәара зныԥшуаз аусқәа рахь икылнагеит .
Авессаломи , Озиеи , Навуходоносори ус еиԥш иҟаз ацәеижь аусқәа рыҽрырҭон , аха Иегова урҭ лаирҟәит ( 2 Сам . [ 2 Сам . ] 15 : 1 — 6 ; 18 : 9 — 17 ; 2 Аш . [ 2 Лет . ] 26 : 16 — 21 ; Дан . [ Дан . ] 5 : 18 — 21 ) .
Избан ауаа ииашамкәа рыхцәажәара ҳҽацәаҳахьчалар закәу ?
Иаажәга Абиблиа аҟынтә аҿырԥштәы .
Шьоукы ахӡырымгара заадмырԥшуа даҽа мзызқәакгьы ыҟоуп .
Шәрызхәыц абиблиатә цыԥҵәахақәа рҿы зыӡбахә ану абарҭ аҿырԥштәқәа : Аҟазаара ( Бытие ) 20 : 2 — 7 , насгьы Матфеи 26 : 31 — 35 .
Раԥхьа ҳгәы иаанагар алшоит Авимелехи Пиотри рхы иақәгәыӷцәон ҳәа .
Аха игәнаҳау агәазыҳәарақәа роума изыхҟьаз урҭ рхымҩаԥгашьа ?
Иҟалап аӡәы аҭагылазаашьақәа зегьы изымдыруазҭгьы , егьи агәҽанызаара изымхазҭгьы .
Ҳара ауаа ргәы иҭоу ҳбаӡом аҟынтә , рмотивқәа ҽеиӡам ҳәа аҳәара ҳахыццакӡом . Ус ҟаҳҵозар , абзиабара ааҳарԥшуеит .
( Уаԥхьа Иаков 4 : 12 . )
Избан ахӡырымгара злоу ауаҩы Анцәа иорганизациаҿы инаигӡо ароль ахә ҳаракны изишьо ?
Ахӡырымгара аарԥшра ҳҭахызар , Анцәа иорганизациаҿы иҳамоу ароль ахә ҳшьалар ауп .
Иегова аиҿкаара Анцәа иоуп , иара иеиҿкаараҿы дасу зеиԥшыҟам ароль ҳзалихит . Аизараҿы инаҳагӡо аусқәа еиԥшӡам , аха зегьы иаҳбо аџьабаа даара ихадоуп .
Иегова дасу иалкаау аҟазшьақәеи , алшарақәеи , абаҩхатәреи ҳалеиҵеит , уи ала ҳара ҳахь ҳзыԥсам ақьиара ааирԥшит .
Ҳара урҭ Анцәа дҳараҳкларц , насгьы егьырҭ ҳрыцхрааларц азы ҳхы иаҳархәалар ҳалшоит ( Рим .
12 : 4 — 8 ) . Иегова ҳзыԥсам ақьиара ҳаҭәеишьеит , уи ҳара ҳзы ҳаҭыр дууп , иара убасгьы аҭакԥхықәра ҳаднаҵоит .
( Уаԥхьа 1 Пиотр 4 : 10 . )
Иаҳнарҵар алшозеи Иисус Христос иҿырԥштәы , аҭакԥхықәра ҿыц анҳауа ?
( Шәрыхәаԥш абзацқәа 12 — 14 . )
12 , 13 .
Избан изџьашьатәым ҳаԥсҭазаараҿы Анцәа имҵахырхәара ианырыр алшо аԥсахрақәа ахьыҟало ?
Анцәа иорганизациаҿы инаҳагӡо ароль аҽаԥсахыр алшоит .
Ҳахәаԥшып Иисус Христос иҿырԥштәы .
Иара Иегова раԥхьатәи ишамҭа иакәын ( Ажәам . [ Прит . ]
8 : 22 ) . Анаҩс иара егьырҭ адоуҳатә шамҭақәеи , Жәҩантәылеи , ауааи ршараҿы Анцәа дицхраауан ( Кәал .
1 : 16 ) . Ԥыҭрак ашьҭахь Иисус ироль еиҭа аҽаԥсахит : раԥхьа иара зхы ахьчара злымшо асаби иакәын , анаҩс изҳаит ( Флп .
2 : 7 ) .
Иисус иԥсҭазаара анҳахҭниҵа ашьҭахь еиҭа доуҳатә хаҭараны дҟалеит , насгьы ажәҩан ахь дхынҳәит . 1914 шықәсазы иара Анцәа Иаҳраҿы Аҳас дҟалеит ( Аур . 2 : 9 ) .
Ари ала Иисус иԥсҭазаараҿы аԥсахрақәа нымҵәаӡеит .
Зқьышықәсатәи анапхгара ашьҭахь Иисус Аҳра Иегова ииҭоит , Анцәа зегьы рзы зегь иакәхарц азы ( 1 Кор . 15 : 28 , АдҾ ) .
Ҳаргьы аԥсҭазаараҿы зны-зынла иҟало аԥсахрақәа ҳрызхиазар ауп .
Лассы-лассы урҭ иҳадаҳкыло аӡбарақәа ирыхҟьоит .
Иаҳҳәап , шәара аҭаацәара шәалаларц , ма ахшара шәоурц шәыӡбеит .
Мамзаргьы шәаамҭа зегь Анцәа имаҵзура иазышәкарц азы шәыԥсҭазаара шәырмариарц шәыӡбеит .
Арҭ аӡбарақәа зегьы агәырӷьара ҳзааргоит , уи аамҭазгьы аҭакԥхықәра ҳадырҵоит .
Зны-зынла ҳаԥсҭазаараҿы аҭагылазаашьақәа рҽырыԥсахыр алшоит , уи Анцәа имаҵ аураҿы шаҟа ҟаҳҵо ианыруеит .
Ҳара ҳқәыԥшзаргьы , ма ҳақәрахь ҳнеихьазаргьы , ҳамч ҭазаргьы , мамзаргьы ҳгәабзиара ҽеимзаргьы , зегь акоуп Иегова еиҳа еиӷьны идыруеит имаҵ аураҿы ихы ҳшаирхәаша .
Иара иҳалымшо дазыԥшӡам , насгьы иҟаҳҵо зегь ахә ҳаракны ишьоит ( Аур .
6 : 10 ) . Ишԥаҳацхраауеи ахӡырымгара еиуеиԥшым аҭагылазаашьақәа рҿы иҳамоу ҳзырхареи агәырӷьара аарԥшреи ?
Иисус инаигӡоз адҵақәа зегьы агәырӷьара ду изааргон , ҳаргьы уи ацәанырра ҳаур ҳалшоит ( Ажәам .
[ Прит . ] 8 : 30 , 31 ) .
Ахӡырымгара злоу ауаҩы аизараҿы имоу аҭакԥхықәрақәа рыхә ҳаракны ишьоит .
Иара еиҳаны аҭакԥхықәрақәа иоуоу-имоуоу ҳәа агәҭынчымра ааирԥшӡом , насгьы егьырҭ ианроуа игәы каижьӡом .
Уи аҭыԥан иара уажәы имоу адҵа гәырӷьарала анагӡара иҽазишәоит , избанзар уи Иегова иҟынтә шакәу еиликаауеит .
Уи адагьы , Иегова иорганизациаҿы дасу рхатә роль ахьырзалихыз агәырӷьара изаанагоит .
Ахӡырымгара егьырҭ пату рықәҵареи рыцхраареи ҳгәазҭанаҵоит ( Рим . 12 : 10 ) .
Иаҳнарҵар алшозеи Гедеон иҿырԥштәы ахӡырымгара аганахь ала ?
Ахӡырымгара аарԥшраҿы Гедеон аҿырԥштә бзиа ҳаиҭеит .
Иара Иегова имаалықь даниба ахӡырымгара аарԥшны ихи ихылҵшьҭреи дрыхцәажеит ( Аӡб . [ Суд . ]
6 : 15 ) . Иегова Гедеон акрызҵазкуаз адҵа ииҭеит , иара уи анагӡара далагаанӡа Анцәа иара иҟынтә дыззыԥшыз ииашаны ишеиликаауа агәра игеит .
Иара анапхгаразы Анцәа диҳәеит ( Аӡб .
[ Суд . ] 6 : 36 — 40 ) .
Гедеон аха́ҵареи агәымшәареи илан , аха уеизгьы иара агәҽанызаареи аҟәыӷареи ааирԥшуан ( Аӡб .
[ Суд . ] 6 : 11 , 27 ) .
Иара аҭыԥ ду аанкыларазы ааԥхьара мап ацәикит , насгьы алшара шиоуз еиԥшҵәҟьа , дгәырӷьаҵәа уаанӡа дызҿыз аусқәа рахь дхынҳәит ( Аӡб . [ Суд . ] 8 : 22 , 23 , 29 ) .
16 , 17 .
Еиликаауазеи ахӡырымгара злоу ауаҩы адоуҳатә қәҿиарақәа рганахь ала ?
Ахӡырымгара аарԥшра иаанагаӡом Иегова иорганизациаҿы еиҳаны аҭакԥхықәрақәа риура ҳашьҭамзар ауп ҳәа .
Абиблиа ҳара зегьы адоуҳатә қәҿиарақәа ҟаҳҵаларц ҳгәазҭанаҵоит ( 1 Тим .
4 : 13 — 15 ) . Аха еидҳәалоума еснагь иҿыцу аҭакԥхықәреи ақәҿиареи ?
Мап .
Иегова изылԥхара абзоурала ҳара доуҳала ҳаизҳалар , насгьы иҳаду аҭакԥхықәра наҳагӡалар ҳалшоит .
Ҳара Анцәа иҳалаиҵаз аҟазара анаҩсгьы еизҳарҳалар , иара убас еиҳаны аус қьиақәа ҟаҳҵалар ҳалшоит .
Ахӡырымгара злоу ауаҩы иҿыцу адҵа идикылаанӡа , иҟаиҵар акәу ибзианы еиликаауеит .
Уи ашьҭахь иара уи илшоу-илымшоу дазхәыцуеит .
Иаҳҳәап , илшома иара иҿыцу аҭакԥхықәрақәа ргара , уи аамҭазгьы иду егьырҭ ихадоу аусқәагьы ибзианы рынагӡара ?
Илшома уажәы иду адҵақәа руак егьырҭ ирыдиҵар , иҿыцу аҭакԥхықәрақәа рынагӡаразы аамҭа иоурц азы ?
Арҭ азҵаарақәа руак , ма рыҩбагьы рҭак мап акәзар , уи иаанагоит ари адҵа даҽаӡәы еиҳа еиӷьны инаигӡар шилшо .
Анцәа ҳиҳәозар , насгьы аҭагылазаашьа ишыҟаҵәҟьоу ҳахәаԥшуазар , иҳалымшо аусқәа шыҟоу еилаҳкаалоит , насгьы аҳәаақәа шҳамоу ҳгәалашәалоит .
Ахӡырымгара « мап » аҳәара иҳацхраауеит .
а ) Ҳгәы зызҭанаҵозеи ахӡырымгара , иҿыцу аҭакԥхықәра анҳауа ?
б ) Ишԥаанарԥшуеи Римаа рахь 12 : 3 ахӡырымгара закәу ?
Аҭакԥхықәра ҿыц анагӡара ҳаналаго , Гедеон иҿырԥштәы иаҳгәаланаршәоит Иегова ицхыраареи изылԥхареи рыда ақәҿиара шаҳмоуа .
Абиблиа хынрааларала ҳ-Анцәа ҳицзарц ҳаанаԥхьоит ( Мих . [ Мих . ]
6 : 8 ) . Убри аҟынтә иҿыцу аҭакԥхықәрақәа анҳадырҵо , ҳара еснагь Иегова ҳиҳәалар , насгьы Иажәеи иорганизациеи рыла иҳаиҳәо ҳазхәыцлар ауп .
Ҳара Иегова имҩақәҵарақәа рықәныҟәашьа ҳҵалар ауп , насгьы урҭ ҳаҽрықәҳаршәалар ауп .
Шәааи иаҳхаҳмыршҭлап ҳҳаразкуа ҳхатә лшарақәа ракәымкәа Иегова иааирԥшуа ахынраалара шакәу ( Аԥсал .
17 : 36 [ 18 : 35 , АдҾ ] ) . Ахӡырымгара аарԥшны ҳ-Анцәа ҳицзар , иҳалымшо ҳалшоит ҳәа ҳаԥхьаӡалаӡом , иҳалшогьы ҳалшом ҳәа ҳгәы иаанагалаӡом .
( Уаԥхьа Римаа рахь 12 : 3 . )
Избан ҳара ахӡырымгара ааҳарԥшлар закәу ?
Ахӡырымгара аазырԥшуа ауаҩы Иегова дҳареикуеит , избанзар еиликаауеит Зегьзшаз , насгьы Зегьирхаку иеиԥш иара уи дшаԥсоу ( Аат . 4 : 11 ) .
Ахӡырымгара ҳацхраауеит Иегова иорганизациаҿы иаҳзалихыз ароль ахә ашьара , иара убас иҳаду адҵақәа гәык-ԥсык ала рынагӡара .
Ари аҟазшьа егьырҭ рахь апатуқәҵара аарԥшреи Иегова ижәлар рҿы акзаара ахьчареи иуцхраауеит .
Ахӡырымгара зегь раԥхьаӡа иргыланы ҳхы акәымкәа , егьырҭ рызхәыцра иҳацхраауеит .
Иара убас агәҽанызаара аарԥшра ҳгәазҭанаҵоит , уи абзоурала агха ӷәӷәақәа ҳҽырцәаҳахьчоит .
Ари зегь иаҳнарбоит Анцәа имаҵзуҩцәа рзы ахӡырымгара аарԥшра даара ишхадоу , насгьы уи аҟазшьа аазырԥшуа Иегова даара бзиа ишибо .
Аха ахӡырымгара аарԥшра еснагь имариаӡам .
Анаҩстәи астатиаҿы еилҳаргоит имариам аҭагылазаашьақәа рҿы ахӡырымгара ааҳарԥшлар шҳалшо .
« . . .
Хӡырымгарала у-Нцәа уицзарц » ( МИХ . [ МИХ . ] 6 : 8 ) .
АШӘАҚӘА : 48 , 95
. . иҳаду аҭакԥхықәрақәа қәҿиарала рынагӡара ?
. . акритикеи арҽхәареи ииашаны рызнеира ?
. . аӡбарақәа рыдкылара , ԥхьаҟатәи аԥеиԥш иаҳзаанаго анҳзымдыруа ?
1 — 3 .
Иҟаимҵазеи Иуда инхоз аԥааимбар , насгьы иалҵшәахазеи уи ?
( Шәахәаԥш астатиа алагамҭаҿы иаагоу асахьа . )
ЗНЫ Иегова Иуда инхоз аԥааимбар ихьаҵыз израильтәи аҳ Иеровоам иахь дишьҭит , ақәыӡбаратә жәабжь иеиҳәарц азы .
Ахынраалара аазырԥшуаз аԥааимбар Иегова идҵа зиашарыла инаигӡеит .
Убри аҟынтә Анцәа зыԥсахы еибакны иҟаз аҳ иҟынтә имаҵзуҩы дихьчеит ( 1 Аҳ . [ 1 Цар . ]
13 : 1 — 10 ) . Аԥааимбар аҩныҟа даныхынҳәуаз , ааигәа иҟаз ақалақь Вефиль аҿы инхоз аҭаҳмада дибеит .
Уи аҭаҳмада Иегова иԥааимбар соуп иҳәеит .
Иара Иуда инхоз аԥааимбар дижьеит , убри аҟынтә уи Иегова ииҭаз адҵа дазымӡырҩӡеит : « Уа [ израильтәи адгьыл аҿы ] ача умфан , аӡгьы умжәын , иара убас узланеиз амҩала ухнымҳәын » .
Аԥааимбар иааирԥшыз азымӡырҩра Иегова даара илахь еиқәнаҵеит .
Уи аҩныҟа дандәықәла алым иԥыланы деимнажәжәеит ( 1 Аҳ . [ 1 Цар . ] 13 : 11 — 24 ) .
Избан ари аԥааимбар ихы дзақәгәыӷцәаз , насгьы игызмалыз аҭаҳмада иааԥхьара зидикылаз ?
Абиблиаҿы уи аӡбахә анӡам .
Аха иҟалап иара ихашҭзар и-Нцәа дицны хӡырымгарала дыҟазарц шихәҭаз .
( Уаԥхьа Михеи [ Михей ] 6 : 8 . )
Абиблиаҿы Анцәа ицзаара иаанагоит иара игәра агара , имчра адгылара , иара убас инапхгара азыӡырҩра .
Ахӡырымгара злоу ауаҩы ибзиаҵәҟьаны еиликаауеит бзиа дызбо , зегьзымчу Иаб еснагь иацәажәара шихәҭоу .
Уи аԥааимбар Иегова идҵа иԥсаху-имԥсаху еиликаар илшон , аха Абиблиаҿы ианӡам иара уи аҟаҵара иҽазишәеит ҳәа .
Зны-зынла ҳаргьы имариам аӡбарақәа ҳадаҳкылалар ауп , насгьы Иегова ҳара ҳҟынтә дыззыԥшу ибзиаҵәҟьаны иаҳзеилымкаауазар ауеит .
Аха ахӡырымгара ааҳарԥшуазар , иара убас Иегова инапхгара ҳашьҭазар , агха ӷәӷәақәа ҳҽырцәаҳахьчоит .
Еилҳаргозеи ари астатиаҿы ?
Ҳазхысыз астатиа аҟынтә еилаҳкааит ахӡырымгара иаҵанакуа , насгьы уи аарԥшра даара изхадоу .
Аха избан уи аарԥшра зны-зынла имариамзар залшо ?
Насгьы ишԥаарԥшлатәу зыхә ҳараку ари аҟазшьа имариам аҭагылазаашьақәа рҿы ?
Арҭ азҵаарақәа рҭак ҳаурц азы еилҳаргап ахӡырымгара аарԥшра анымариам х-ҭагылазаашьак .
Иара убас еилаҳкаауеит арҭ аҭагылазаашьақәа рҿы аҟәыӷара аарԥшра шҳалшо ( Ажәам . [ Прит . ] 11 : 2 ) .
5 , 6 .
Ишԥааирԥши Верзелли ахӡырымгара ?
Ҳҭагылазаашьақәа рҽанырыԥсахуа , мамзаргьы иҿыцу аҭакԥхықәрақәа анҳауа ахӡырымгара аарԥшра мариамхар ауеит .
Зны Давид 80 шықәса зхыҵуаз Верзелли аҳ иҿы дынхаларц идигалеит , ари ааԥхьара Верзелли даара игәы иахәазар ҟалап .
Иара уи идикылазҭгьы , анаҩсгьы аҳ диҩызазар илшон .
Аха Верзелли дақәшаҳаҭымхеит .
Избан ?
Иара иқәрахь днеихьан , насгьы аҳ ауадаҩра далеиҵар шиҭахым иеиҳәеит .
Убри аҟынтә Верзелли Давид диҳәеит иара иҭыԥан Кимгам дигарц , иҟалап уи иара иԥа иакәызҭгьы ( 2 Сам . [ 2 Сам . ] 19 : 31 — 37 ) .
Ахӡырымгара Верзелли иҟәыӷоу аӡбара адкылара ицхрааит .
Иара Давид иааԥхьара мап зацәикыз еиҳаны аҭакԥхықәрақәа ргара ахьиҭахымыз , насгьы шьҭа ҭынч дынхаларц ахьиҭахыз азы акәӡам .
Иара еиликаауан иҭагылазаашьақәа рыҽшырыԥсахыз , насгьы имч зқәымхоз далагар иҭахымызт .
( Уаԥхьа Галаҭаа рахь 6 : 4 , 5 . )
Аҭыԥ ду аанкылареи хьӡи-ԥшеи ҳрышьҭазар , уи ахбзиабацәареи егьырҭ рацлабреи ҳгәазҭанаҵар алшоит .
Аҵыхәтәаны уи ҳгәы канажьуеит ( Гал .
5 : 26 ) . Ахӡырымгара ҳгәазҭанаҵоит ҳажәҩахыр еибыҭаны Анцәа хьӡи-ԥшеи шиаҳҭаша азхәыцра , насгьы егьырҭ рыцхрааразы иҳалшо зегь аҟаҵара ( 1 Кор . 10 : 31 ) .
7 , 8 .
Ишԥаҳацхраауеи ахӡырымгара ҳхы мацара ақәымгәыӷра ?
Еиҳаны аҭакԥхықәрақәа зауа лассы-лассы еиҳаны амчра иоуеит , уи ахӡырымгара илоу-иламу аанарԥшуеит .
Неемиа Иерусалим инхоз ажәлар зҭагылаз арыцҳара анеиликаа , гәык-ԥсык ала Иегова диҳәо далагеит ( Неем . [ Неем . ] 1 : 4 , 11 ) .
Анцәа уи аҳәара аҭак ҟаиҵеит , иара Артаксеркс Неемиа аиудеиаа рнапхгаҩыс далихырц игәазҭеиҵеит .
Неемиа аҭыԥ дуи , амали , амчреи иман , аха иара ахаан илшарақәеи имаз аԥышәеи дрықәгәыӷуамызт .
Иара еснагь Иегова дицын , насгьы анапхгара Анцәа Изакәан аҿы дашьҭан ( Неем . [ Неем . ] 8 : 1 , 8 , 9 ) .
Неемиа амчра ду иман , аха уи афеида иоурц азы , мамзаргьы цәгьашақә ихы иаирхәомызт .
Иара ауаа дрыцхраарц азы имазара аныхра дазхиан ( Неем .
[ Неем . ] 5 : 14 — 19 ) . Неемиа иҿырԥштәы иаанарԥшуеит ахӡырымгара ахақәгәыӷцәара аҽацәыхьчара ишҳацхраауа , адҵа ҿыц , ма еиҳаны аҭакԥхықәра анҳауа .
Аизара аиҳабы ихатә ԥышәа мацара дақәгәыӷуазар , аизараҿы иду адҵақәа рынагӡара Иегова димыҳәаӡакәа далагар алшоит .
Даҽаӡәы раԥхьа аӡбара идикылар , анаҩс Иегова уи дазылԥхарц диҳәалар ауеит .
Аха иаҳҳәар ҳалшома ус зхы мҩаԥызго ахӡырымгара рылоуп ҳәа ?
Ахӡырымгара злоу ауаҩы Анцәа иҿаԥхьа , насгьы иорганизациаҿы иааникыло аҭыԥ еснагь еиликаауеит .
Ҳара ҳалшарақәа ракәӡам зегь раасҭа ихадоу .
Ахақәгәыӷра даара ишәарҭоуп , зныкымкәа ҳзықәшәахьоу аҭагылазаашьа , ма ауадаҩра ҳанақәшәо .
( Уаԥхьа Ажәамаанақәа [ Притчи ] 3 : 5 , 6 . )
Анцәа иҭаацәара ду иахәҭаку реиԥш , ҳара ҳзышьҭоу аҭыԥ ду аанкылара акәӡам , аха ҳҭаацәараҿы , насгьы аизараҿы иаҳзалху ароль еиӷьны анагӡара ауп ( 1 Тим . 3 : 15 ) .
9 , 10 .
Ишԥаҳацхраауеи ахӡырымгара , ииашамкәа аӡәы ахара анҳадиҵо ?
Даара ицәгьоуп ацәаныррақәа раанкылара аӡәы ииашамкәа ахара анудиҵо .
Ҳахәаԥшып Анна лҿырԥштәы .
Анна илацлабуаз Фенанна дааҟәымҵӡакәа ҭаха лылҭомызт аҟынтә , лассы-лассы дҵәуон .
Анна лхаҵа даара бзиа дибон , аха лара ахшара длоуамызт .
Зны иԥшьоу ақьалаҿы Анна Анцәа даниҳәоз , аԥхьаԥшьаҩы Или ижәны дыҟоуп ҳәа ахара лыдиҵеит , аха уи иашамызт .
Иааџьоушьаша , Анна ахӡырымгара аалырԥшит , лцәаныррақәа лыҽрылымҭеит , насгьы патуқәҵарала Или аҭак илҭеит .
Угәаҵанӡа инеиуа лынцәаиҳәара Абиблиаҿы иануп .
Уи анцәаиҳәараҿы Анна Анцәа длырҽхәоит , иара иахь илымаз агәрахаҵара аалырԥшуеит , насгьы аџьшьара илҭоит ( 1 Сам . [ 1 Сам . ] 1 : 5 — 7 , 12 — 16 ; 2 : 1 — 10 ) .
Ахӡырымгара иара убас Абиблиа иану ааԥхьара ақәныҟәара иҳацхраауеит : « Ацәгьара . . . хирла , гәыбылрала шәаиааила » ( Рим .
12 : 21 ) . Аҩсҭаа идунеи аҿы ҳара лассы-лассы аиашамра ҳԥылоит .
Ииашам ауаа русқәа ҳгәы ԥыржәалар ауеит , аха иҽеим ацәаныррақәа ҳарҿагылалар ауп ( Аԥсал . 36 : 1 [ 37 : 1 , АдҾ ] ) .
Аха ҳагәрахаҵара ҳацеиҩызшо ҳашьцәеи ҳаҳәшьцәеи ҳандыргәаауа , уи иаҳзаанаго ахьаа еиҳагьы еиҳауп .
Ахӡырымгара Иисус ҳаиҿыԥшларц ҳгәазҭанаҵоит .
Абиблиаҿы иануп : « Иара даныладырҟәуаз , данҵәылырхуаз — уаҩ длаимырҟәит . . . игәы-иԥсы зегьы Иашала Аӡбара мҩаԥызго имаданы дыҟан » ( 1 Пиотр 2 : 23 ) .
Иисус еиликаауан ашьоура Иегова ишизааныжьтәу ( Рим .
12 : 19 ) . Иисус ишьҭанеицәагьы ахынраалара аадырԥшлароуп , насгьы ацәгьара цәгьарала аҭак ҟарымҵалар ауп ( 1 Пиотр 3 : 8 , 9 ) .
11 , 12 . а ) Ишԥаҳацхраауеи ахӡырымгара , аӡәы феидак иоурц азы ҳанирҽхәо , ма мыцхәы ҳанирҽхәо ?
б ) Ишԥарнырлар акәу ахӡырымгара ҳҽеилаҳәашьеи , ҳҭеиҭыԥши , ҳхымҩаԥгашьеи ?
Ахӡырымгара аарԥшра мариамхар ауеит аӡәы феидак иоурц азы ҳанирҽхәо , ма мыцхәы ҳанирҽхәо .
Шәазхәыц Есфирь лыԥсҭазаара иаалырҟьаны аҽанаԥсах лхы шымҩаԥылгаз .
Лара даара дыԥшӡан , насгьы шықәс дуӡӡак дырқьынцыцны дрыман ҳҳәар алшоит : уи зыхә ҳараку акосметикатә процедурақәеи амассажи лзыҟарҵон .
Есыҽны Есфирь Аџьамтә империа зегь аҟынтәи иаагаз аҭыԥҳацәа дрыцын .
Дара зегьы аҳ ибзиабара иашьҭан .
Аха Есфирь аҽынкылареи апатуқәҵареи аалырԥшуан .
Аҳ лара даналихгьы , дԥагьамхаӡеит , ахӡырымгарагьы лцәымӡӡеит ( Есф . [ Эсф . ]
2 : 9 , 12 , 15 , 17 ) . Иаанарԥшуазеи ҳҽеилаҳәашьеи ҳҭеиҭыԥши : Иеговеи егьырҭ ауааи пату шрықәаҳҵо аума , мамзаргьы ахӡырымгара шҳамам акәу ?
( Шәахәаԥш абзац 12 . )
Ахӡырымгара ааҳарԥшуазар , ҳхымҩаԥгашьеи , ҳҽеилаҳәашьеи , ҳҭеиҭыԥши еснагь иаадырԥшлоит ҳхы пату шақәаҳҵо , насгьы егьырҭгьы убас ҳшырзыҟоу .
Ҳара мыцхәы ҳхы ҳарҽхәаӡом , насгьы ауаа ҳаршанхарц ҳашьҭаӡам .
Уи аҭыԥан ҳара ҭынч , хирла , раҳаҭрала аҟазаара ҳҭахуп .
( Уаԥхьа 1 Пиотр 3 : 3 , 4 ; Иер . [ Иер . ]
9 : 23 , 24 . )
Мыцхәы ҳхы бзиа иаҳбозар , насгьы егьырҭ ҳреиӷьуп ҳәа ҳаԥхьаӡозар , знымзар-зны уи ҳусқәа рҿы иааԥшуеит .
Иаҳҳәап , аӡәы ҳаниацәажәо инықәырԥшшәа иаҳҳәар ҳалшоит иҷыдоу дҵак шҳаду , имаӡоу аинформациа шаҳдыруа , ма аҭакԥхықәра зду аишьцәа ҩызцәас ишҳамоу .
Мамзаргьы уск ҳхала иҟаҳҵеит ҳәа ҳҳәар ҳалшоит , уи аҿы егьырҭ ацхыраара шҳарҭазгьы .
Арагьы Иисус ҳаиҿыԥшлар ҳалшоит .
Иара ауаа данрацәажәоз , Ауриатә Ҩырақәа рҟынтә ажәеинраалақәа ааигон , мамзаргьы урҭ дрызхьаԥшуан .
Уи абзоурала ауаа ирбон Иисус иажәақәа ихатә дыррақәа ракәымкәа , Иегова иҟәыӷара шырныԥшуаз ( Иоанн 8 : 28 ) .
13 , 14 .
Ишԥаҳацхраауеи ахӡырымгара , аӡбарақәа анҳадаҳкыло ?
Иара убас ахӡырымгара аарԥшра мариамхар ауеит аӡбарақәа анҳадаҳкыло .
Апостол Павел Кесариа даныҟаз , аԥааимбар Агав иҳәеит уи Иерусалимҟа дцар дышҭаркуа , мамзаргьы дшыршьуа .
Убри аҟынтә аишьцәа дымцарц иҳәо иалагеит .
Аха иара уеизгьы дцарц иӡбеит .
Павел мыцхәы ихы дақәгәыӷуамызт , аха ашәарагьы иҽаимҭеит .
Уи аҵыхәтәанынӡа Иегова диқәгәыӷуан , насгьы Анцәа идҵа анагӡаразы иахьаҭаххоз ацара дазхиан .
Аишьцәа уи еилкааны ахӡырымгара аадырԥшит , насгьы Павел идикылаз аӡбара аԥсахра рҽазырымшәеит ( Аус .
21 : 10 — 14 ) . Ԥхьаҟатәи аԥеиԥш иаҳзаанаго анҳзымдыруа , ма уи анҳзымԥсахуа , ахӡырымгара ииашоу аӡбарақәа рыдкылара иҳацхраауеит .
Иаҳҳәап , ҳаамҭа зегь амаҵзура иазаҳкыр ҳҭахуп .
Аха иҳазцәырҵыр алшоит абарҭ азҵаарақәа : « Иҟасҵозеи сычмазаҩхар ?
Ишԥаҟасҵо зықәрахь инеихьоу сҭаацәа ацхыраара рҭаххар ?
Исхылаԥшуада сара санажәлак ? »
Арҭ азҵаарақәа ирызкны ирацәаны Анцәа ҳиҳәозаргьы , даара ҳрызхәыцуазаргьы , рҭак аҟаҵара ҳалымшар ҟалап ( Еккл . [ Эккл . ] 8 : 16 , 17 ) .
Иегова иахь иҳамоу агәрагара ҳацхраауеит иҳалымшо аусқәа шыҟоу аилкаара , насгьы уи аҽанраалара .
Аҭҵаара анымҩаԥаҳга , егьырҭ алабжьара ҳарҭарц ҳанрыҳәа , насгьы Иегова ацхырааразы ҳаниҳәа ашьҭахь , ҳара иԥшьоу адоуҳа иҳаҵанаҳәо ҟаҳҵалар ауп .
( Уаԥхьа Екклезиаст [ Экклезиаст ] 11 : 4 — 6 . )
Усҟан Иегова ҳџьабаа дазылԥхоит , мамзаргьы ҳхықәкқәа рыԥсахра дҳацхраауеит ( Ажәам . [ Прит . ]
16 : 3 , 9 ) . Ишԥаҳацхраауеи Иегова изхәыцра хӡырымгарала аҟазаара ?
Ишаҳбаз еиԥш , даара ихадоуп ахӡырымгара аарԥшра .
Убри аҟынтә ицәырҵуеит азҵаара : иҳацхраауазеи анаҩсгьы ари аҟазшьа аизырҳара ?
Еилҳаргап ԥшь-знеишьак .
Актәи , ахӡырымгара ҳамазарц , насгьы ҳаҭырқәҵарала Иегова ҳаизыҟазарц азы , зеиԥшыҟам иҟазшьақәеи ихьӡ-иԥшеи ҳрызхәыцлар ауп ( Ис . [ Ис . ] 8 : 13 ) .
Ишәхашәмыршҭлан , ҳара ҳазцу амаалықь , мамзаргьы ауаҩ иакәӡам , аха Зегьзымчу Анцәа иоуп .
Абри аҩыза аилкаара ахынраалара аарԥшны « Анцәа инапымчхара аҵаҟа » ҳаҟазарц ҳгәазҭанаҵоит ( 1 Пиотр 5 : 6 ) .
Ишԥаҳацхраауеи Анцәа ибзиабара азхәыцра ахӡырымгара аарԥшра ?
Аҩбатәи , Иегова ҳара ҳахь ибзиабара шааирԥшуа азхәыцра ахӡырымгара аарԥшра ҳгәазҭанаҵоит .
Апостол Павел иҩуан усҟак ҳаҭырла ҳаззыҟам ҳцәеижь ахәҭақәа еиҳа хӡыӡаарала ҳарзыҟоуп ҳәа ( 1 Кор .
12 : 23 , 24 ) . Убас еиԥш Иегова ҳара зегьы , ҳҭагылазаашьақәа зеиԥшразаалакгьы , бзиа ҳаибоит .
Иара егьырҭ ҳарҿирԥшуам , агхақәа анҳахьуагьы бзиа ҳбара даҟәыҵуам .
Иегова иорганизациаҿы инаҳагӡо ароль зеиԥшразаалакгьы , ибзиабара абзоурала агәҭынчра ҳамоуп , насгьы акгьы ҳацәшәаӡом .
Иарбан лҵшәақәоу иҳауа , егьырҭ рҿы аҟазшьа бзиақәа рбара ҳашьҭазар ?
Ахԥатәи , Иегова ҳаиҿыԥшны егьырҭ рҿы аҟазшьа бзиақәа ргәаҭара ҳашьҭазар , иара иорганизациаҿы иаҳзалихыз аҭыԥ еиҳа ахә ҳшьалоит .
Уи ҳацхраауеит еснагь зегь раԥхьа агылареи егьырҭ иҟарҵаша рыҵаҳәареи агәаҳәара аҿагылара .
Уи аҭыԥан ҳара еиҳа лассы-лассы егьырҭ алабжьара ҳарҭарц ҳрыҳәалоит , насгьы иҳарҳәо ҳазыӡырҩлоит ( Ажәам . [ Прит . ]
13 : 10 ) . Аӡәы аҭакԥхықәрақәа иоуазар , ҳара ҳгәырӷьалоит .
Ҳара Иегова дҳарҽхәалоит , адунеи зегь аҿы ҳашьцәа дшырзылԥхо анаҳбо ( 1 Пиотр 5 : 9 ) .
Ишԥаҳааӡалар акәу ҳаламыс , егьырҭ рцәаныррақәа пату рықәаҳҵаларц азы ?
Аԥшьбатәи , егьырҭ рцәаныррақәа пату рықәаҳҵалоит , ҳаламыс абиблиатә принципқәа инарықәыршәаны иҳааӡозар .
Ҳара ахынраалара аарԥшны Иегова ихәаԥшышьала зегьы ҳрыхәаԥшуазар , ҟәышрала ахәыцра ҳалшоит .
Иааиԥмырҟьаӡакәа Абиблиа ҭаҳҵаауазар , Анцәа ҳиҳәозар , насгьы еилаҳкаауа ҳхы иаҳархәозар , хәыҷы-хәыҷла ҳаламыс ҳааӡалоит ( 1 Тим . 1 : 5 , АдҾ ) .
Ҳара ҳхы акәымкәа , раԥхьаӡа иргыланы егьырҭ рызхәыцра ҳҵоит .
Усҟан , Иегова ажәа шҳаиҭаз еиԥш , ҳарҵара аҵыхәтәанынӡа инаигӡоит , насгьы ахӡырымгареи егьырҭ игәы иақәшәо аҟазшьақәеи раарԥшра дҳацхраауеит ( 1 Пиотр 5 : 10 , 11 , АдҾ ) .
Иҳацхраауазеи хӡырымгарала наӡаӡа Иегова ицзаара ?
Иуда инхоз аԥааимбар знык ауп ихы данақәгәыӷ , аха иара иԥсҭазаареи Анцәа иразреи ицәыӡит .
Аха уеизгьы , ҳара ахӡырымгара ааҳарԥшлар ҳалшоит , уи анымариамгьы .
Уи ус шакәу ажәытәан инхоз Анцәа изиашаз имаҵзуҩцәа , иара убас иахьа инхо ахӡырымгара аазырԥшуа ақьырсианцәа рҿырԥштәы иаҳнарбоит .
Иегова имаҵ ҳуеижьҭеи аамҭа еиҳахацыԥхьаӡа , ахӡырымгара аарԥшуа еиҳаны ҳиқәгәыӷлар ауп ( Ажәам . [ Прит . ]
8 : 13 ) . Иегова иорганизациаҿы инаҳагӡо аус зеиԥшразаалакгьы , Анцәа ҳахьицу ҳара ҳзы ҳаҭыр дууп .
Ахә ҳаракны ишәшьала уи аҳаҭыр , насгьы хӡырымгарала наӡаӡа Иегова шәицзарц азы ишәылшо зегь ҟашәҵала .
« Сара сахьтә иуаҳаз . . . ажәабжь уазҳәарала ирыларҵәала , иԥшаала убри ажәабжь дырҵара , уазҳәара азыҟаҵара зылшаша агәрахаҵара змоу ауаа » ( 2 ТИМ . 2 : 2 ) .
АШӘАҚӘА : 123 , 53
Ишԥақәҿиҭи аҳ Давид , Анцәа иуахәама иԥа иширгыло аниаҳа ?
Избан еиҳабу аишьцәа иқәыԥшу аишьцәа еиҳаны аҭакԥхықәрақәа ргара ирыцхраалар закәу ?
Ишԥазнеилар акәу аишьцәа еиҳабу аишьцәа уаанӡа инарыгӡоз адҵақәа анрыдырҵо ?
1 , 2 .
Ишԥазыҟоу ауаа аӡәырҩы русура ?
ЛАССЫ-ЛАССЫ ауаа рзы ихадоу дара иааныркыло аҭыԥи инарыгӡо ауси ауп .
Уи рхы шаҟа пату ақәырҵо ианыруеит .
Культурақәак рҿы ауаа анеибадыруа , зегь раԥхьаӡа иргыланы « аус абажәуеи ? »
ҳәа иҵаар алшоит . Зны-зынла Абиблиа еиуеиԥшым ауаа занааҭс ирымаз аҳәоит .
Иаҳҳәап , уа иануп « аҳазалхҩы Матфеии » , « ацәарҵәҩы Симон » , насгьы « аҳақьым Лука » рыӡбахә ( Матф . 10 : 3 ; Аус . 10 : 6 ; Кәал .
4 : 14 ) . Иҟан Иегова ирыдиҵаз ҳаҭыр зқәу адҵақәа рыла еицырдыруаз ауаа .
Убас , Абиблиаҿы аҳ Давид , аԥааимбар Илиа , иара убас апостол Павел рыӡбахә ануп .
Урҭ рмаҵзура ахә ҳаракны иршьон .
Ҳаргьы Анцәа иорганизациаҿы иҳаду ҳаҭыр зқәу адҵақәа рыхә ҳаракны иаҳшьалар ауп .
Избан еиҳа еиҳабу аишьцәа иқәыԥшу аишьцәа азыҟарҵалар зрыхәҭоу ?
( Шәахәаԥш астатиа алагамҭаҿы иаагоу асахьа . )
Ҳара иаҳгәаԥхоит иҳамоу адҵақәа , насгьы урҭ анаҩсгьы инаҳагӡалар ҳҭахуп .
Илахьеиқәҵагоуп , аха Адам иаамҭақәа инадыркны ауаа ажәуеит , насгьы абиԥарақәа рҽырыԥсахуеит ( Еккл .
[ Эккл . ] 1 : 4 ) . Ҳаамҭазгьы уи ииашаҵәҟьоу ақьырсианцәа ауадаҩрақәа рзаанагоит .
Иегова ижәлар инарыгӡо аус амҽхак даара иҭбаауп .
Апроект ҿыцқәа рынагӡаразы иҿыцу аметодқәа ҵалатәуп , уи азы зҽызыԥсахуа азнеишьақәа рхархәара аҭахуп .
Аха зықәрахь инеихьоу ақьырсианцәа шьоукы иҿыцу аметодқәа рҵара рцәыцәгьоуп ( Лука 5 : 39 ) .
Ишыҟазаалакгьы , иқәыԥшу еиҳаны амчи алшареи рымоуп ( Ажәам . [ Прит . ]
20 : 29 ) . Убри аҟынтә еиҳа еиҳабу аишьцәа иқәыԥшу азыҟарҵалар ауп , урҭ еиҳаны аҭакԥхықәрақәа ргара иазхиазарц азы , уи ала дара аҟәыӷареи абзиабареи аадырԥшуеит .
( Уаԥхьа Аԥсалом 70 : 18 [ 71 : 18 , АдҾ ] . )
Избан шьоукы ирыду аҭакԥхықәрақәа егьырҭ рыҭара зырцәыцәгьоу ?
( Шәахәаԥш арамка « Шьоукы ирыду аҭакԥхықәрақәа егьырҭ рыҭара зырҭахым » . )
Зны-зынла аҭакԥхықәра зду шьоукы рыдҵақәа еиҳа иқәыԥшу аишьцәа рыдҵара рцәыцәгьоуп .
Шьоукы бзиа ирбо адҵақәа рцәыӡыр ҳәа ишәоит .
Егьырҭ уаҳа зегьы аконтроль рзура рылымшар ҳәа ишәоит , насгьы дара инарыгӡоз аус иқәыԥшцәоу ус ибзианы ирзынагӡом ҳәа ргәы иаанагоит .
Даҽа шьоукы егьырҭ разыҟаҵаразы аамҭа рымам ҳәа рыԥхьаӡоит .
Аха даҽа ганкахьала , иқәыԥшу аишьцәа ачҳара аадырԥшлар ауп , макьана еиҳаны аҭакԥхықәрақәа рыдрымҵозар .
Иарбан зҵаарақәоу ари астатиаҿы еилҳарго ?
Ари астатиаҿы ихадоу ҩ-зҵаарак еилҳаргоит .
Актәи , ишԥарылшо еиҳа еиҳабу аишьцәа иқәыԥшу еиҳаны аҭакԥхықәрақәа ргара ирыцхраар , насгьы избан уи аҟаҵара зхадоу ? ( 2 Тим . 2 : 2 ) .
Аҩбатәи , избан иқәыԥшу аишьцәа еиҳа еиҳабу ианрыцхраауа , насгьы ак анырҿырҵаауа аамҭазы ииашоу агәазыҟашьа аадырԥшлар зрыхәҭоу ?
Шәааи раԥхьа еилҳаргап аҳ Давид ихадоу адҵа анагӡаразы иԥа дшазыҟаиҵаз .
Иарбан гәазыҳәароу имаз аҳ Давид , аха иеиҳәазеи уи Иегова ?
Шықәсқәак рыҩныҵҟа Давид ишьҭашәарыцон аҟынтә , еиуеиԥшым аҭыԥқәа рҿы иҽиҵәахлар акәын , аха нас аҳас дҟалеит , насгьы идуӡӡаз , иԥшӡаз аҩнаҿы анхара далагеит .
Иара ихьааигон Израиль Иегова изкыз аҩны , ма ауахәама , ахьыҟамыз , убри аҟынтә уи иргыларц иӡбеит .
Давид аԥааимбар Нафан иеиҳәеит : « Сара аԥса иалху аҩнаҿы сынхоит , Иегова иеиқәшаҳаҭра аковчег ақьала иҵагылоуп » .
Нафан ҭакс иҳәеит : « Угәы иҭоу зегь нагӡа , избанзар ииашаҵәҟьоу Анцәа уара дуцуп » .
Аха Иегова ихәаԥшышьа даҽакын , убри аҟынтә Нафан абарҭ ажәақәа Давид иеиҳәарц идиҵеит : « Уара уакәӡам сахьынхало аҩны зыргыло » .
Анцәа Давид анаҩсгьы дшизылԥхало дақәиргәыӷит , аха иара иӡбеит ауахәама зыргыло аҳ иԥа Соломон шиакәхо .
Ишԥақәҿиҭи Давид уи ? ( 1 Аш . [ 1 Лет . ]
17 : 1 — 4 , 8 , 11 , 12 ; 29 : 1 ) . Ишԥақәҿиҭи Давид Иегова инапхгара ?
Давид ауахәама аргыларазы ахьӡ-аԥша иара иахьимоуа азы аӡәгьы дицхраауам ҳәа имыӡбаӡеит .
Ишаҳдыруа еиԥш , уи ахыбра ду Давид иуахәама ҳәа акәымкәа , Соломон иуахәама ҳәа ауп ишеицырдыруаз .
Иҟалап Давид игәҭакы ахьизынамыгӡаз игәы каҳазар , аха иара гәыкала аргылара дацхрааит .
Иара аусуҩцәа еизигеит , насгьы аихеи , абҩеи , араӡни , ахьи , аԥса қыдқәеи ирхиеит .
Уи ашьҭахь иара Соломон абарҭ ажәақәа рыла игәы шьҭихит : « Уажәшьҭа , сԥа , Иегова дуцзааит .
Уара ақәҿиара уоуеит , насгьы у-Нцәа Иегова ишиҳәаз еиԥш аҩны изургылоит » ( 1 Аш . [ 1 Лет . ] 22 : 11 , 14 — 16 ) .
Избан Давид игәы изаанагоз Соломон адырреи аԥышәеи изхаӡом ҳәа , аха иҟаиҵазеи иара ?
Уаԥхьа 1 Ашықәсынҵа ( 1 Летопись ) 22 : 5 .
Иҟалап Давид игәы иаанагозҭгьы Соломон ихадоу ари адҵа анагӡаразы адырреи аԥышәеи изхаӡом ҳәа .
Иргылатәын ауахәама ду , аха Соломон макьана дқәыԥшын , насгьы аԥышәа имамызт .
Аха Давид идыруан уи адҵа анагӡараҿы Соломон Иегова дышицхраауа .
Убри аҟынтә иара иганахь ала иҟаиҵар илшоз ихы азишьҭит , — аргыларазы иаҭахыз амаҭәахәқәа рацәаны реизгара далагеит .
Еиҳа иқәыԥшу аишьцәа еиҳаны аҭакԥхықәрақәа ргара иахьазхиоу ҳгәы шьҭнахуеит ( Шәахәаԥш абзац 9 . )
Избан еиҳа еиҳабу аишьцәа ирыду адҵақәа егьырҭ ианрырҭо игәырӷьалар зрылшо ?
Иаажәга аҿырԥштәы .
Еиҳа еиҳабу аишьцәа инарыгӡо адҵақәа иқәыԥшу рыҭара анрықәшәо ргәы кармыжьлар ауп .
Избанзар иқәыԥшу аишьцәа еиҳаны аҭакԥхықәра агара анддырҵо , уи зегьы ахәарҭа рзаанагоит .
Аҭакԥхықәра зду аишьцәа гәырӷьалар ауп , аҵара здырҵоз еиҳа иқәыԥшу аишьцәа урҭ рыдҵақәа шынарыгӡо анырбо . Шәааи ҳазхәыцып аби аԥеи рҿырԥштәы .
Аԥа амашьына аныҟәцашьа иҵар иҭахуп .
Аҷкәын даныхәыҷу иаб амашьына шныҟәицо дацклаԥшуеит .
Аԥа изҳацыԥхьаӡа , аб иҟаиҵо инарҭбааны изеиҭеиҳәоит .
Аԥа иқәра анынаӡалак , насгьы амашьына аныҟәцаразы азин изҭо аршаҳаҭга аниоулак , ихала амашьына аныҟәцара далагоит , аха аб уеизгьы имоу аԥышәа иԥа анаҩсгьы ицеиҩишоит .
Иҟалап аԥхьа амашьына еимда-ааимдо иныҟәырцозар , аха аб иқәра цацыԥхьаӡа , аԥа еиҳа лассы-лассы амашьына ныҟәицо далагоит .
Аҟәыӷара злоу аб уи деигәырӷьоит , насгьы аԥа аконтроль изулатәуп ҳәа иԥхьаӡаӡом .
Убас еиԥш , еиҳа еиҳабу аишьцәа иқәыԥшу аишьцәа Иегова иорганизациаҿы адҵақәа нарыгӡаларц азы разыҟаҵара ахьрылшаз еигәырӷьоит .
Дышԥарзыҟаз Моисеи ахьӡ-аԥшеи амчреи ?
Еиҳа еиҳабу аишьцәа ахыбаареи ашьыцреи иаламгарц ргәырҽанызар ауп .
Шәахәаԥш израильтәи алагер аҿы шьоукы аԥааимбарцәа реиԥш рхы мҩаԥырго ианалага , Моисеи уи ишақәҿиҭыз .
( Уаԥхьа Ахыԥхьаӡарақәа [ Числа ] 11 : 24 — 29 . )
Моисеи ицхырааҩ Иисус Навин урҭ ааникыларц иҭахын .
Урҭ Моисеи имчра иаҿагылоит ҳәа игәы иаанагазар ҟалап .
Аха Моисеи уи иеиҳәоит : « Сҭыԥ уахыбаауама уара ?
Иаҭахӡам .
Сара исҭахуп Иегова идоуҳа ажәлар зегьы ириҭар , насгьы зегьы ԥааимбархарц ! »
Моисеи еиликаауан арҭ ахҭысқәа зегьы Иегова игәаԥхара ишақәшәоз .
Иара ахьӡи-аԥшеи иҭахымызт , уи иҭахын иара иоуз адоуҳатә ҳамҭақәа Иегова имаҵзуҩцәа зегьы ироурц .
Иаҳҳәар ҳалшозеи ҳара иҳазкны ? Ҳаигәырӷьома ҳара егьырҭ адҵақәа анроуа ?
Ииҳәазеи иашьак , идыз аҭакԥхықәра даҽаӡәы ииҭар анакәха ?
Аишьцәа аӡәырҩы ажәашықәсақәа рыҩныҵҟа рымч иамеигӡаӡакәа Иегова имаҵ руан , иара убас егьырҭ еиҳаны аҭакԥхықәрақәа ргаларц иазыҟарҵон .
Абар 74 шықәса инареиҳаны заамҭа зегь Иегова имаҵ аура иазызкуаз Питер иҿырԥштәы .
Урҭ рахьтә 35 шықәса Европа иҟоу афилиалқәа руак аҿы амаҵ иуан .
Аакьыскьанӡа иара амаҵзуратә ҟәша хылаԥшҩыс даман . Уажәы Питер инаигӡоз адҵақәа Пол зыхьӡу еиҳа иқәыԥшу аиашьа инаигӡоит .
Уи шықәсқәак рыҩныҵҟа Питер аус ициуан . Питер ари аԥсахра аганахь ала игәы иаанагозеи ҳәа ианиазҵаа , иҳәеит : « Сара даара сеигәырӷьоит иҿыцу адҵақәа рынагӡара иазыҟаҵоу , насгьы урҭ адҵақәа бзиаӡаны иназыгӡо аишьцәа ахьыҟоу » .
Иаҳнарҵар алшозеи Ровоам иҿырԥштәы ?
Соломон данԥсы ашьҭахь , иԥа Ровоам аҳас дҟалеит .
Идҵақәа рынагӡара иадҳәалоу азҵаара анизцәырҵ , иара раԥхьа алабжьаразы аиҳабацәа дрыҳәеит .
Аха урҭ рылабжьара иара игәамԥхеит , убри аҟынтә идимкылеит .
Убасҟан Ровоам ицеизҳаз , насгьы имаҵ зуаз иқәлацәа рҿы алабжьара аԥшаара далагеит .
Уи аҵыхәтәа даара илахьеиқәҵагахеит ( 2 Аш . [ 2 Лет . ] 10 : 6 — 11 , 19 ) .
Иаҳнарҵозеи уи ҳара ?
Алабжьаразы ҳара ҳаҵкыс еиҳабу , насгьы аԥышәа змоу ҳрыдҵаалозар , иара убас уи ибзианы ҳазхәыцуазар , аҟәыӷара ааҳарԥшуеит .
Еиҳа иқәыԥшу аишьцәа ргәы иаанамгалароуп ирыдырҵаз адҵа дара ирыдырҵаанӡа егьырҭ ишынарыгӡоз еиԥш инарыгӡалар ауп ҳәа .
Убри аамҭазгьы , еиҳа еиҳабу аишьцәа ирырҭо алабжьарақәа зегь мап рцәырымклар ауп .
Ишԥарылшо иқәыԥшу аишьцәеи еиҳа еиҳабу аишьцәеи аус еицырулар ?
Иқәыԥшу аишьцәа шьоукы дара раасҭа еиҳабу , еиҳа аԥышәа змоу аишьцәа инарыгӡо аус напхгара аназыруа ыҟоуп .
Дара имаҷымкәа аҭакԥхықәрақәа рыдуп , аха аӡбарақәа рыдыркылаанӡа , еиҳа аԥышәа змоу , зықәрахь инеихьоу аишьцәа иҟәыӷоу рылабжьарақәа ирзыӡырҩлар ауп .
Абар хыхь зыӡбахә ҳәаз Питер иҭыԥан амаҵзуратә ҟәша хылаԥшҩыс иҟалаз аиашьа Пол ииҳәо : « Сара еснагь Питер игәаанагара еилыскаарц азы аамҭа сыԥшаауан , егьырҭгьы ус аҟаҵара ргәазҭасҵон » .
Иаҳнарҵозеи Тимофеии апостол Павели аус шеицыруаз ?
Иаҳгәалаҳаршәап ҳара Тимофеи иҿырԥштәы .
Уи иара иаҵкыс еиҳабыз апостол Павел акыр шықәса амаҵ ициуан .
( Уаԥхьа Филиппаа рахь 2 : 20 — 22 . )
Павел Коринф инхоз ақьырсианцәа ирзиҩит : « Дышәзынасышьҭуеит , Иҳақәиҭу иҿы бзиабарала , гәрагарала сыззыҟоу сԥа , уи шәара ишәзеиҭеиҳәап Христос Иисус иахь инагоу сымҩа аӡбахә [ « схы иасырхәо азнеишьақәа » , АдҾ ] , иара убас уахәамас иҟоу зегьы рҿы агәрахаҵара шрыласырҵәо , сышуазҳәауа ртәы » ( 1 Кор . 4 : 17 ) .
Арҭ ажәақәа ишаҳдырбо еиԥш , Павели Тимофеии рыжәҩахыр еибыҭаны аус еицыруан .
Павел Иисус Христос иҿы ихы иаирхәоз азнеишьақәа Тимофеи иирҵаларц азы аамҭа алихуан .
Тимофеи дҵаҩ бзиан , Павелгьы уи бзиа дибон .
Иара агәра ганы дыҟан Тимофеи ишилшо Коринф инхо ақьырсианцәа рдоуҳатә ҭахрақәа реиҷаҳара .
Аизараҿы анапхгара шыҟаҵалатәу егьырҭ идзырҵо аизара аиҳабацәа рзы Павел аҿырԥш бзиа аанижьит .
Ишԥаҳацхраауеи Павел Рим инхоз ақьырсианцәа ириҭаз алабжьара , ҳҭагылазаашьақәа рҽырыԥсахзар ?
Ҳара иааџьоушьаша аамҭазы ҳанхоит .
Иегова иорганизациа адгьылтәи ахәҭа ирласны аизҳара иаҿуп , аизҳара еснагь аԥсахрақәа ирыдҳәалоуп .
Урҭ аԥсахрақәа ҳаргьы ианаҳныруа , шәааи ахынраалара аарԥшуа ҳара ҳзы акәымкәа , Иегова изы ихадоу ҳазхәыцлап .
Ус ҟаҳҵозар , акзаара ҳахьчалоит .
Павел Рим инхоз ақьырсианцәа ирзиҩуан : « Шәарбанзаалакь ишәасҳәоит : шәызлаҟоу еиҳаны , иахырҟьаны шәхы шәымбан , шәахнамԥаан ; Анцәа доусы ишәаҭәеишьаз агәрахаҵара ишаҳәо ала , хӡырымгарала шәыҟаз .
Дарбанзаалакь цәеижьки уи ахәҭақәеи рыла дшышьақәгылоу , ацәеижь ахәҭақәагьы доусы дара зызку шрымоу аиԥш , Ҳарҭ зегьы Христос иҿы цәеижькны ҳаҟоуп » ( Рим . 12 : 3 — 5 ) .
Иҟарҵалар акәзеи еиҳа еиҳабу аишьцәеи иқәыԥшу аишьцәеи , иара убас урҭ рыҳәсеи Иегова иорганизациаҿы аҭынчреи акзаареи ыҟазарц азы ?
Ҳҭагылазаашьақәа зеиԥшразаалакгьы , шәааи иҳалшо зегь ҟаҳҵалап Аҳра аус ԥхьаҟа ицаларц азы .
Зықәрахь инеихьоу аишьцәа , идшәырҵала иқәыԥшу шәус шынагӡалатәу .
Иқәыԥшу аишьцәа , шәазхиаз аҭакԥхықәрақәа ргара , ахӡырымгара аашәырԥшла , насгьы шәара шәаасҭа еиҳабу пату рықәышәҵала .
Аҳәса , шәылҿыԥшла Прискилла , лара еснагь лыԥшәма Акилла дицын , насгьы рыԥсҭазаараҿы аҭагылазаашьақәа рҽанырыԥсахуаз дидгылан ( Аус . 18 : 2 ) .
Зыгәра ганы дыҟази Иисус иҵаҩцәа рганахь ала , насгьы избан урҭ зазыҟаиҵоз ?
Егьырҭ разыҟаҵара шаҭаху аганахь ала Иисус иреиӷьу аҿырԥштәы ҳзынижьит .
Иара идыруан адгьыл аҿы имаҵзура шхыркәшахо , насгьы иара дызлагаз аус егьырҭ ишацырҵо .
Иҵаҩцәа наӡаӡамызт , аха иара рыгәра игон , насгьы иҳәеит урҭ иара иҟаиҵоз аусқәа раасҭа еиҳау шыҟарҵо ( Иоанн 14 : 12 ) .
Иара урҭ ибзиаӡаны иазыҟаиҵеит , убри аҟынтә дара усҟантәи адунеи зегь ажәабжь бзиа аларҵәара рылшеит ( Кәал .
1 : 23 ) . Иарбан ԥеиԥшу иаҳзыԥшу , насгьы иҟаҳҵалар ҳалшозеи иахьа ?
Иисус кәырбанс ихы наганы иԥсҭазаара анҳахҭниҵа ашьҭахь , Анцәа уи жәҩантәи аԥсҭазааразы иԥсы ҭеиҵеит , иара убас еиҳаны аҭакԥхықәрақәеи амчреи ииҭеит .
Абиблиаҿы иануп : « Уи имч-илшара адунеи аҿы мчрас иҟоу зегьы раҵкыс иӷәӷәоуп , хьӡи-ԥшеис иҟоу , маҵурас иҟоу зегьы иреиҳауп » ( Еф .
1 : 19 — 21 ) . Анцәа ҳизиашаны ҳаанхозар , Армагеддон алагаанӡа ҳаԥсыргьы , амцқьара ахьыҟам адунеи ҿыц аҿы ҳаԥсы ҭалоит , уа аинтерес зҵоу адҵақәа рацәахоит .
Уажәы ҳара зегьы , зықәрахь инеихьоугьы , иқәыԥшугьы , даара ихадоу аус ҳҽалаҳархәлар ҳалшоит — ажәабжь бзиа аиҭаҳәареи аҵаҩцәа разыҟаҵареи .
Шәааи Иҳақәиҭу иус аҿы ирацәаны аџьабаа ҳбалап ! ( 1 Кор .
15 : 58 ) . ШЬОУКЫ ИРЫДУ АҬАКԤХЫҚӘРАҚӘА ЕГЬЫРҬ РЫҬАРА ЗЫРҬАХЫМ
1
Дара аџьабаа азы арҽхәара егьырҭ ироур ҳәа ишәоит .
Аха зегь раасҭа арҽхәара иаԥсоу Иегова иоуп ( Аԥсал .
113 : 9 [ 115 : 1 , АдҾ ] ) .
2
Дара бзиа ирбо рыдҵа ааныжьра рҭахӡам .
Аха егьырҭ разыҟаҵара агәырӷьара узаанагоит ( Аус . 20 : 35 ) .
3
Дара егьырҭ уи аус анагӡара рылымшар ҳәа ишәоит .
Аха Анцәа иаҭаху ацхыраара риҭар илшоит ( Аԥсал . 36 : 5 [ 37 : 5 , АдҾ ] ) .
4
Дара шәоит анаҩс зегь аконтроль азура рылымшар ҳәа .
Аха иаҳгәалашәозар ауп Иегова зегь аконтроль шазиуа ( Ис . [ Ис . ] 45 : 6 , 7 ) .
5
Дара ргәы иаанагоит егьырҭ разыҟаҵаразы аамҭа рымам ҳәа .
Аха егьырҭ аназыҟаҳҵо , ҳаԥхьаҟа аамҭа ҳхаҳаршәалар ҳалшоит ( Еф . 5 : 15 , 16 ) .
3 Иегова игәҭакы хымԥада инаӡоит
9 Аҿыхра — жәҩантәи Ҳаб инаӡоу иҳамҭа ауп
Христос иҿыхратә ԥсхҭынҵара ҳагәрахаҵара шьаҭас иамоуп ; уи Иегова ауаатәыҩса рганахь ала имоу игәҭакаҿы ихадоу ароль нанагӡоит .
Арҭ аҩ-статиак рҿы аҿыхра заҭаххаз , уи абзоурала иалшахаз , насгьы хәы змам ари аҳамҭазы Ҳаб аџьшьара иҭара шҳалшо атәы еилыргоуп .

14 Иегова ижәлар напхгара рзиуеит
20 Напхгара рзызуада иахьа Анцәа ижәлар ?
Азқьышықәсақәа рыҩныҵҟа Иегова ахацәа шьоукы ижәлар напхгара рзыруларц адҵа риҭон .
Иаҳзырбозеи Иегова урҭ ацхыраара шриҭоз ?
Иабантәиаадыруеи Анцәа иахьа игәрагоу , иҟәышу атәы дышицхраауа ?
Арҭ астатиақәа рҿы Анцәа ихаҭарнакцәа еснагь егьырҭ изларылукаауаз х-шьақәырӷәӷәарак еилыргоуп .
27 Абиографиа .
Ҳара зныкымкәа Анцәа иааирԥшуа ҳзыԥсам ақьиара ҳнырит
31 Аԥхьаҩцәа рызҵаарақәа
АБИОГРАФИА
Еиҭеиҳәеит Дуглас Гест
САБ , Артур Гест , даныхәыҷыз аахыс Анцәа ицәшәоз уаҩын .
Иара аметодисттә ԥшьаҩны дҟалар иҭахын .
Аха Иегова ишаҳаҭцәа данрабадыр , ипланқәа рҽырыԥсахит , насгьы урҭ дрыҿцәажәо далагеит . 1914 шықәсазы аӡы иҽӡааихит , усҟан 17 шықәса ихыҵуан .
Актәи адунеизегьтәи аибашьра аан арра иԥхьеит .
Саб абџьар ашьҭыхра мап ацәикит , убри аҟынтә жәамз ҳәа Кингстон ақалақь ( Онтарио апровинциа , Канада ) аҿы иҟоу абахҭа дҭаркит .
Ихы данақәиҭха ашьҭахь , иаамҭа зегьы Анцәа имаҵ аура иазикит , насгьы ашәҟәқәа рылазырҵәо иакәны дҟалеит ( усҟан апионерцәа ус ирышьҭан ) .
1926 шықәсазы иара Ҳеизл Уилкинсон ԥҳәысс дигеит .
Лара лан аҵабырг еилылкааит 1908 шықәсазы . Сара сиит апрель 24 , 1931 шықәсазы , ҳҭаацәараҿы ԥшьҩык ахәыҷқәа ҳаҟан , сара аҩбатәи сакәын .
Иегова имаҵ аура ҳҭаацәара рзы зегь реиҳа ихадан .
Саб Абиблиа ҳаҭыр ақәиҵон , иара ибзоурала ҳаргьы Анцәа Иажәа бзиа иаҳбеит .
Ҳара лассы-лассы ҭаацәаныла ҩнаҭацыԥхьаӡа ажәабжь ҳҳәон ( Аус .
20 : 20 ) . 1939 шықәсазы Аҩбатәи адунеизегьтәи аибашьра алагеит , шықәсык ашьҭахь Канада Иегова ишаҳаҭцәа рмаҵзура анагӡара азин рымырхит .
Ашколқәа рҿы апатриоттә церемониақәа мҩаԥыргон , уа абираҟ иамҵахырхәон , амилаҭтә гимнгьы рҳәон .
Уи аамҭазы саҳәшьеи сареи азин ҳарҭеит акласс аҟынтә ҳдәылҵларц .
Аха зны арҵаҩы сырԥхашьара далагеит , насгьы ашәаргәында ҳәа сзылҳәеит .
Аурокқәа ҳанрылга , аҵара сыцызҵоз шьоукы скажьны , сыпҟара иалагеит .
Ари аҭагылазаашьа « ауааԥсыра раасҭа Анцәа » изыӡырҩра еиҳагьы сгәазҭанаҵеит ( Аус . 5 : 29 ) .
11 шықәса ансхыҵуаз , 1942 шықәсазы афермаҿы аӡы зҭаз абак аҿы сыҽӡаасхит .
Ашкол аҿы аԥсшьарамшқәа анҳамаз сара исгәаԥхон иоужьу пионерс амаҵ аура ( усҟан ицхырааҩу апионерцәа убас рыхьӡын ) .
Шықәсык зны хҩык аишьцәеи сареи Онтарио аҩадатәи ахәҭа аӡәгьы идым атерриториаҿы аҵлаԥҟаҩцәа ажәабжь рзеиҭаҳҳәон .
Маи 1 , 1949 шықәсазы сара пионерс амаҵ аура салагеит .
Усҟан афилиал аҿы аргыларақәа ирҿын , саргьы сҽаласырхәырц азы ааԥхьара сырҭеит .
Абас , декабр 1 азы Канада иҟаз вефильтәи аҭаацәара сахәҭакны сҟалеит .
Сара атипографиаҿы аусура саладыргеит , насгьы акьыԥхьгатә машьына ахархәашьа сдырҵеит .
Мчыбжьқәак рыҩныҵҟа уахынла аус зуан — Канада инхоз Иегова ижәлар зықәшәоз ашьҭашәарыцарақәа ирызкыз абуклет ҳкьыԥхьуан .
Анаҩс , амаҵзуратә ҟәшаҿы аус анызуаз , ҳара ҳус аганахьала аҿагыларақәа еиҳа иахьыҟаз Квебек ажәабжьҳәара ицоз апионерцәа срыҿцәажәарц исыҳәеит .
Уахь ианцоз афилиал ахь имҩахыҵит .
Урҭ апионерцәа дрыцын Едмонтон ( апровинциа Альберта ) инхоз Мери Зазула .
Лара лҭаацәа Анцәахаҵараиаша ныҟәыргон , насгьы рдинхаҵара даара хыбаарала иазыҟан .
Мери лашьа еиҳабы Џьо зыхьӡызи лареи Абиблиа аҵара аанырмыжьӡеит , убри иахҟьаны рҭаацәа аҩны идәылырцеит .
Ииун 1951 шықәсазы Меригьы , Џьогьы аӡы рыҽӡаархит , насгьы шықәсыбжак ашьҭахь пионерс амаҵ аура иалагеит .
Ҳаиҿцәажәараан даара иџьасшьеит Мери Иегова шаҟа иӷәӷәаны бзиа дылбоз анызба .
Сара исҳәеит : « Гха дуқәак лыдсымбалар , ԥҳәысс дызгоит » .
Жәымз рышьҭахь , ианвар 30 , 1954 шықәсазы ҳара ҳаибагеит .
Мчыбжьык ашьҭахь , араионтә маҵзуразы аҵара ҳахысырц ҳадыргалеит , насгьы анаҩстәи ҩышықәса рыҩныҵҟа Онтарио аҩадатәи ахәҭаҿы аизарақәа ирҭаауа хылаԥшыҩцәаны ҳаҟан .
Адунеизегьтәи ажәабжьҳәаратә ус еиҳа аҽарҭбаауан , насгьы амиссионерцәа еиҳагьы ирацәаны иаҭахын .
Ҳара ҳхәыцит : « Канада аӡынра иҟоу аҵаақәеи аԥхынтәи акәыбрқәеи ҳарцәымшәазар , ҳахьырышьҭлакгьы ауадаҩрақәа рыхгара ҳалшоит » .
Ииуль , 1956 шықәсазы ҳара 27 - тәи Галаад ашкол ҳалгеит , анаҩс ноиабр мзазы Бразилиаҟа миссионерцәас ҳрышьҭит .
Ҳара бразилиатәи афилиал ахь ҳанаа , апортугалтә бызшәа аҵара ҳалагеит .
Ажурнал иадҳәалоу икьаҿу адгалареи фразақәаки ҵаны , ажәабжьҳәара ҳалагеит .
Ҳара иҳаӡбеит ҳзацәажәо ауаҩы аинтерес ааирԥшыр , Анцәа Иаҳра анапхгара аҵаҟа аԥсҭазаара зеиԥшрахо атәы Абиблиа аҟынтә ҳаизаԥхьоит ҳәа .
Ҳмаҵзура раԥхьатәи амш аҽны зҿлымҳарыла иаҳзыӡырҩуаз ԥҳәыск дҳақәшәеит , убри аҟынтә Аатра 21 : 3 , 4 ианыз саԥхьеит , аха убри аамҭазы сыԥсы маҷхеит !
Сара сорганизм ашоура бааԥси аҳауа цәаакыреи ирышьцыламызт .
Уи сара сзы иԥышәара ӷәӷәаны иҟалеит .
Ҳара Кампус ақалақь аҿы миссионерцәас амаҵ ҳуан .
Уажәы уаҟа 15 еизара ыҟоуп , аха уахь ҳаннеи гәыԥк ауп иҟаз , уа ауп амиссионерцәа рыҩнгьы ахьыҟаз .
Уа инхон ԥшьҩык аиаҳәшьцәа : Естер Треиси , Рамона Бауер , Луиза Шварц , Лорреин Брукс ( уажәы Уоллен ) .
Амиссионерцәа рыҩнаҿы афатә аҟаҵаразы иаҭахыз амҿы еиқәсыршәон , амаҭәаӡәӡәарҭаҿгьы срыцхраауан .
Ашәахьа , хәылбыҽхак азы , « Ахьчаратә бааш » аҵара ҳаналга ашьҭахь , ҳаззыԥшымыз сасык даҳзааит .
Ииасыз амш ҳалацәажәонаҵы , сыԥҳәыс адиуан днықәиеит .
Лхы данааҩаха , лыхчы амаҭ аахәыҵиҵит .
Амаҭ сшьаанӡа ауадаҿы аҭынчра ыҟамызт .
Шықәсык аҩныҵҟа апортугалтә бызшәа аҵара ҳаҿын , анаҩс адҵа ҿыц ҳауит , араионтә маҵзура ҳалагеит .
Ҳара ақыҭаҿы амаҵ ҳуан , насгьы имариоу аԥсҭазаарала ҳанхон .
Ҳара алашара ҳамамызт , иԥаны иҟаз ауарҳал аҿы ҳацәан , аизарахь ҽыуардынла ҳцон .
Ажәабжьҳәаратә кампаниа аан аӡәгьы идым атерриториаҿы ашьхара иҟаз қалақь хәҷык ахь дәыӷбала ҳцеит , насгьы апансион аҿы ауаҭах ылхны ҳаҩналеит .
Афилиал аҟынтә аларҵәаразы 800 журналк ҳзаарышьҭит .
Урҭ раагаразы зныкымкәа аԥошьҭахь ацара ҳақәшәеит .
1962 шықәсазы Бразилиа имҩаԥысуан аишьцәеи аиаҳәшьцәеи , насгьы амиссионерцәеи рзы Иԥшьоу амаҵзура ашкол .
Сара шықәсыбжак аҩныҵҟа арҵара амҩаԥгара дҵас исырҭеит еиуеиԥшым ақалақьқәа рҿы : Манаус , Белен , Форталеза , Ресиф , Салвадор .
Манаус ақалақь аҿы иҟаз еицырдыруаз аоператә театр аҿы аобластә конгресс амҩаԥгара еиҿыскааит .
Ақәаршҩы иахҟьаны аӡы ужәыртә иҟамызт .
Уи адагьы , аконгресс иаҭааз аделегатцәа шьыбжьон акрырфарц азы ианаалоз аҭыԥ ҳамамызт .
( Усҟан аконгресс иаҭаауа рзы афатә ҟарҵон . )
Сара аруаа срацәажәеит . Иқьиаз офицарк аконгресс иаҭааз зегьы иржәышаз аӡы роуртә иҟаиҵеит .
Иара убас асолдаҭцәа адҵа риҭеит афатәҟаҵарҭеи акрыфарҭеи рзы ҩ-шьаԥа дук дыргыларц .
Сара даҽа ҭыԥк аҿы амаҵ ахьынӡазуаз , Мери Бразилиа иааз апортугалцәа аус ахьыруаз араионқәа рҿы ажәабжьҳәара даҿын .
Дара аԥара акәын изызхәыцуаз , убри аҟынтә Абиблиа алацәажәара алшара лмоуит .
Лара Вефиль амаҵ зуаз шьоукы ус ралҳәеит : « Сара зегь реиҳа Португалиа анхара сҭахӡам » .
Аха иаарласны иҳауз асаламшәҟәаҿы ианын уи атәыла ахь ацара шҳадыргало .
Шәрызхәыц Мери лцәаныррақәа !
Усҟан Португалиа ажәабжьҳәара азин ыҟамызт , аха зегь акоуп уахь ацара ҳақәшаҳаҭхеит .
Август , 1964 шықәсазы ҳара Португалиа аҳҭнықалақь Лиссабонҟа ҳааит .
Имаӡоу португалиатәи аполициа ( ПИДЕ ) аишьцәа ауадаҩрақәа рацәаны ирықәдыршәон .
Убри аҟынтә аишьцәа аӡәгьы даҳԥымлар , насгьы аамҭақәак рыҩныҵҟа уа инхо Иегова ишаҳаҭцәа ҳармыҿцәажәалар еиӷьуп ҳәа рыӡбеит .
Араҟа ҳаҟазаара азин ҳауаанӡа апансион аҿы ҳанхон .
Авизақәа анҳарҭа ашьҭахь , ауада ылаҳхит .
Ианвар , 1965 шықәсазы афилиал ҳаӡбахә раҳартә алшара ҳауит .
Шаҟа ҳаргәырӷьазеи хәымз рышьҭахь раԥхьаӡа акәны аизарақәа рахь аныҟәара ҳаналага !
Ҳара еилаҳкааит аполициа есыҽны аишьцәа рыҩнқәа рҿы аԥшаарақәа ишырҿыз .
Аҳратә залқәа аркын , насгьы аиԥыларақәа ахатә ҩнқәа рҿы имҩаԥыргон .
Шәҩыла аишьцәа рхаҭара ашьақәыргылареи рҿахәы аҿыхреи рзы аполициахь инаргон .
Аишьцәеи аиаҳәшьцәеи рҽырцәгьаны ирызнеиуан , аизарақәа мҩаԥызго рыжәлақәа еилыркаарц азы .
Убри аҟынтә аишьцәа рыбжьара рыжәлақәа рҳәомызт , рыхьӡқәа мацара ауп ирҳәоз , иаҳҳәап Жозе , ма Паулу .
Ҳаргьы убас ҟаҳҵон .
Ҳара ҳзы ихадаз усын аишьцәа адоуҳатә фатәы рыҭара .
Арҵаразы иҟоу « Ахьчаратә бааши » егьырҭ апубликациақәеи ркьыԥхьразы , Мери амимеографқәа рзы атрафаретқәа ҟалҵаларц лыдырҵеит .
Ииун , 1966 шықәсазы Лиссабон акрызҵазкуаз аусӡбаратә процесс мҩаԥысуан .
Аизара « Феижо » иалахәыз 49 - ҩык ахатәы ҩны аҿы изакәанымкәа имҩаԥысуаз аизараҿы иҟан ҳәа ахара рыдырҵеит .
Сара сыпрокурорызшәа аусӡбареи аҿагыларатә еицәажәареи иазыҟасҵон .
Ҳара еилаҳкаауан уи аусӡбарҭаҿы ҳшаҵахоз , аха иаҳдыруан ашаҳаҭра бзиа раҳҭартә алшара шҳауаз .
Ҳара ҳадукат актәи ашәышықәсазы инхоз Гамалиил иажәақәа рыла гәымшәарыла иажәахә далгеит ( Аус . 5 : 33 — 39 ) .
Уи аус апрессаҿы инарҭбааны иалацәажәон .
Аишьцәеи аиаҳәшьцәеи зегьы 45 мшы инаркны хәымзи бжаки рҟынӡа аҭакра рықәшәеит .
Ҳусӡбараҿы гәымшәарыла ҳган аанызкалаз адукат Абиблиа аҵара дақәшаҳаҭхеит , насгьы иԥсы ахьынӡаҭаз аизарақәа рахь дныҟәон .
Декабр , 1966 шықәсазы афилиал ахылаԥшҩыс сҟарҵеит , насгьы аиуристтә зҵаарақәа рыӡбарақәа сырҿын .
Ҳара Иегова ишаҳаҭцәа хақәиҭрала рыгәрахаҵара атәы рҳәаларц имаҷымкәа аџьабаа ҳбеит ( Флп . 1 : 7 ) .
Аҵыхәтәаны , декабрь 18 , 1974 шықәсазы ҳдинхаҵара закәанла ишьақәдырӷәӷәеит .
Ақалақьқәа Портуи Лиссабони рҿы аҭоурых аҿы иаанхаз аиԥылара мҩаԥысит . Уа иҟан 46 870 - ҩык ауаа .
Ҳара иҳацгәырӷьарц азы ари аиԥылара ахь иааит адунеизегьтәи ихадоу аусбарҭа аҟынтә Неитан Норри Фредерик Френци .
Уажәшьҭа Иегова ибзоурала адгьылбжьахақәа рҿы инхоз португалтә бызшәала ицәажәоз ажәабжь бзиа раҳартә алшара роуит , Азортәи адгьылбжьахақәа , адгьылбжьахақәа Кабо-Верде , Мадеира , Сан-Томе , Принсипи уахь иналаҵаны .
Арҭ атәылақәа рҿы Иегова ишаҳаҭцәа рхыԥхьаӡара ахьеизҳауаз аҟынтә , афилиал арҭбаара аҭахын . Апрель 23 , 1988 шықәсазы афилиал иаҵанакуаз иҿыцыз ахыбрақәа Анцәа изкразы аиԥылара мҩаԥысит , уи иаҭааит 45 522 - ҩык ауаа .
Уи аиԥылараҿы ажәахә даԥхьон аиашьа Милтон Хеншель .
Ҳара ҳаигәырӷьеит уаанӡа миссионерцәас Португалиа амаҵ зуаз 20 - ҩык аишьцәеи аиаҳәшьцәеи аҭоурых аҿы иаанхаз ари аиԥылара иахьаҭааз .
Шықәсы рацәала Анцәа изиашаз аишьцәеи ҳареи ҳаиҿцәажәара ҳгәы шьҭнахуан .
Зны аиашьа Теодор Иарач изоналтә ҭаара аан саницхраауаз , акрызҵазкуа аурок алыскааит .
Ҳара ҳахьыҟаз афилиал аҿы иӷәӷәоу ауадаҩрақәа цәырҵит , афилиал акомитет алахәылацәа ирылшоз зегь ҟарҵеит урҭ рыӡбаразы .
Рыгәҭынчымра аниба , аиашьа Иарач иҳәеит : « Уажәшьҭа иԥшьоу адоуҳа аус ауааит » .
Акыр шықәса раԥхьа Мерии сареи Бруклин ҳаныҟаз , хәылбыҽхак Фредерик Френци егьырҭ аишьцәеи ҳареи аамҭа еицҳхаҳгеит .
Ҳаиқәшәара аҵыхәтәахьы ианнеиуаз , аиашьа Френц и́ҳәеит акыршықәса Иегова имаҵ аураҿы имаз аԥышәа инарҵаз еиҭеиҳәарц .
Иара иҳәеит : « Зегь реиҳа ихадоу , ҳзықәшәозаалакгьы , иаҳбо Иегова иорганизациа аанҳмыжьлар ауп .
Иҟаӡам даҽа организациак Иисус иҵаҩцәа ириҭаз адҵа — Анцәа Иаҳра иазку ажәабжь бзиа ауаа рылаҳәара — назыгӡо » .
Убас ҟаҳҵон Мерии сареи .
Ҳара гәахәарыла иаҳгәалашәоит афилиалқәа ҳанырҭаауаз аамҭа .
Азоналтә ҭаарақәа раан ҳара гәыкала Анцәа имаҵ зуаз иқәыԥшуи зықәрахь инеихьоуи аишьцәа рыхә ҳаракны ишаҳшьо ааҳарԥшыртә алшара ҳаман , насгьы хәы змам Иегова имаҵ аура ҳаҭыр ақәырҵаларц ргәазҭаҳҵон .
Ашықәсқәа иҳазгәамҭаӡакәа имҩасит , абар уажәшьҭа 80 шықәса инареиҳаны иаҳхыҵуеит .
Мери лгәамбзиара ауадаҩрақәа рацәаны илнаҭоит ( 2 Кор .
12 : 9 ) . Аха ауадаҩрақәа ҳагәрахаҵара арӷәӷәоит , насгьы Анцәа ҳизиашаны аанхара иҳацхраауеит .
Имҩаԥаҳгаз аԥсҭазаара ҳаназхәыцуа , агәра ганы иаҳҳәар ҳалшоит Анцәа иааирԥшуа ҳзыԥсам ақьиара зныкымкәа ишаҳнырыз * .
Дуглас Гест дыԥсит октиабр 25 , 2015 шықәсазы , ари астатиа акьыԥхьразы иандырхиоз .
Иԥсы ахьынӡаҭаз иара Иегова дизиашаны даанхеит .
« Иегова еснагь напхгара узиулоит » ( ИС . [ ИС . ] 58 : 11 ) .
АШӘАҚӘА : 152 , 22
Излоубарҭоузеи . . .
. . Иисус Христоси ажәытәан Анцәа ижәлар напхгара рзызуаз ауааи иԥшьоу адоуҳа шрыцхраауаз ?
. . амаалықьцәа шрыцхраауаз ?
. . Анцәа Иажәа иану амҩақәҵарақәа ишрықәныҟәоз ?
1 , 2 . а ) Излареиԥшымзеи Иегова ишаҳаҭцәа егьырҭ адинқәа ?
б ) Еилҳаргозеи ари , насгьы анаҩстәи астатиақәа рҿы ?
« ЕИҲАБЫС ишәымада ?
Напхгара шәзызуада ? »
Арҭ азҵаарақәа лассы-лассы Иегова ишаҳаҭцәа ирырҭоит .
Ари уамашәа ибатәӡам , избанзар адинқәа реиҳарак анапхгаҩцәа рымоуп .
Аха ҳара хадас иҳамоу инаӡам ауаҩ иакәӡам . Уи даара ҳгәы шьҭнахоит .
Ҳара зыԥсы ҭаҵаз Христос инапхгара ҳацныҟәоит , иара Иаб Иегова инапхгара дацныҟәоит ( Матф . 23 : 10 ) .
Ус шакәугьы , иахьа Анцәа ижәлар напхгара рзызуа гәыԥҩык ахацәа ыҟоуп , Абиблиаҿы урҭ игәрагоу , иҟәышу атәы ҳәа рыӡбахә ҳәоуп ( Матф .
24 : 45 ) . Нас избан иаҳҳәар зҳалшо Иегова Иԥа ила напхгара ҳзиуеит ҳәа ?
Ари , насгьы анаҩстәи астатиақәа рҿы ҳара еилҳаргоит Иегова азқьышықәсақәа рыҩныҵҟа ижәлар рыбжьара иалхыз ауаа рхахьы анапхгара ргаларц шрыдиҵоз .
Ҳара еилҳаргоит х-шьақәырӷәӷәарак урҭ ауаа Иегова ишалихыз , ижәлар Ԥхьагылаҩыс ирымаз иара шиакәыз , насгьы иахьагьы дшыԥхьагылаҩу ҳзырбо ( Ис . [ Ис . ] 58 : 11 ) .
Ицхраауази Моисеи израильтәи ажәлар напхгара рзура ?
Анцәа ихаҭарнакцәа иԥшьоу адоуҳа рыман .
Ҳахәаԥшып израильаа рыԥхьагылаҩыс аҟалара дҵас измаз Моисеи иҿырԥштәы .
Ицхраауази ари адҵа хада анагӡара ?
Иара Иегова « иԥшьоу адоуҳа илеиҵеит » .
( Уаԥхьа Исаиа [ Исаия ] 63 : 11 — 14 . )
Моисеи Анцәа иԥшьоу идоуҳа иман аҟынтә , ажәлар напхгара рзызуаз Иегова иоуп ҳҳәар ҳалшоит .
Ишԥарылшоз израильаа Моисеи Анцәа идоуҳа шимаз агәра агара ?
( Шәахәаԥш астатиа алагамҭаҿы иаагоу асахьа . )
Иԥшьоу адоуҳа абара ҳалшом .
Ишԥарылшоз израильаа Моисеи уи анырра шинаҭоз агәра агара ?
Иԥшьоу адоуҳа абзоурала Моисеи аџьашьахәқәа ҟаиҵон , насгьы афараон иҿаԥхьа Иегова ихьӡ ааиртит ( Ақәҵ . [ Исх . ]
7 : 1 — 3 ) . Уи адагьы , иԥшьоу адоуҳа ацхыраарала Моисеи абзиабареи , аҟәымшәышәреи , ачҳареи реиԥш иҟоу аҟазшьақәа раарԥшра илшон . Урҭ израильаа напхгара рзура ицхраауан .
Моисеи игәымбылџьбараз , зхы мацара бзиа избоз егьырҭ ажәларқәа рнапхгаҩцәа реиԥш дыҟамызт ( Ақәҵ . [ Исх . ] 5 : 2 , 6 — 9 ) .
Еилукаартә иҟан : Моисеи израильаа напхгара рзиуларц дахазыргылаз Иегова иоуп .
Иаҳзеиҭашәҳәа Иегова егьырҭ израильтәи ахацәа ижәлар напхгара рзыруларц иԥшьоу адоуҳа шриҭоз .
Ԥыҭрак ашьҭахь Иегова егьырҭ ахацәагьы ижәлар напхгара рзыруларц иԥшьоу адоуҳа риҭон .
Абиблиаҿы иануп « Иисус , Навин иԥа , аҟәыӷара адоуҳа иман » ҳәа ( Ҩынтә . [ Втор . ] 34 : 9 ) , « Гедеон Иегова идоуҳа иоуит » ҳәа ( Аӡб . [ Суд . ] 6 : 34 ) , « Давид Иегова идоуҳа иныруа иалагеит » ҳәа ( 1 Сам . [ 1 Сам . ]
16 : 13 ) . Дара зегьы Анцәа идоуҳа ацхыраара иақәгәыӷуан , уи абзоурала рымч зқәымхоз аус дуқәа ҟарҵон ( Иис . Н . [ Иис . Н . ] 11 : 16 , 17 ; Аӡб . [ Суд . ] 7 : 7 , 22 ; 1 Сам . [ 1 Сам . ] 17 : 37 , 50 ) .
Урҭ аус дуқәа зегьы рзы Иегова ахьӡ-аԥша иоуан , избанзар иара иоуп уи иаԥсаз .
Избан Иегова израильаа напхгара рзызуаз рахь азыӡырҩра аадырԥшларц зиҭахыз ?
Иубаратәы иҟан урҭ ахацәа иԥшьоу адоуҳа шрымаз .
Ишԥарнырлар акәыз уи израильаа ?
Дара Моисеи изашшуа ианалага , Иегова иҳәеит : « Шаҟа аамҭа патуқәҵарада исызныҟәалозеи сара ари ажәлар ? » ( Ахыԥхь .
[ Чис . ] 14 : 2 , 11 ) . Ааи , Иегова иоуп Моисеи , Иисус Навин , Гедеон , Давид хаҭарнакцәас иалызхыз .
Израильаа урҭ рҳәатәы ианацныҟәоз , Иегова изыӡырҩуан ҳҳәар ҳалшоит .
Ишԥаицхраауаз Моисеи амаалықьцәа ?
Анцәа ихаҭарнакцәа амаалықьцәа рыцхраауан .
( Уаԥхьа Ауриацәа рахь 1 : 7 , 14 . )
Иегова амаалықьцәа рыла Моисеи адҵақәа идиҵон , урҭ рынагӡаразы иаҭахыз зегь ииҭон , насгьы напхгара изиуан .
Абиблиа инақәыршәаны Анцәа Моисеи еиҳабыс , еиқәырхаҩыс дишьҭуеит амаӷра чықь аҿы иирбаз амаалықь ила ( Аус . 7 : 35 ) .
Иара убас Анцәа амаалықьцәа рыла Моисеи израильаа мҩақәиҵарц азы Азакәан ииҭеит ( Гал . 3 : 19 ) .
Иегова уи иеиҳәеит : « Ажәлар уманы сара иахьуасҳәаз уца .
Сымаалықь уаԥхьа дгыланы дцалоит » ( Ақәҵ . [ Исх . ]
32 : 34 ) . Абиблиаҿы иҳәаӡам израильаа Моисеи ицхраауаз ацәеижь аазхәаз амаалықьцәа рбон ҳәа .
Аха Моисеи ажәлар анапхгара шырзиуаз ала еилыкка иубарҭан Анцәа ацхыраара шииҭоз .
Ишԥарыцхраауаз амаалықьцәа Иисус Навини Езекиеи ?
Моисеи данԥсы ашьҭахь , уи ишьҭрамдаҩ Иисус Навин Анцәа ижәлар ханаанаа рабашьра игар акәын .
Убри аамҭазы уи « Иегова ир аҭауад » дирӷәӷәеит , израильаагьы аиааира ргеит ( Иис . Н . [ Иис .
Н . ] 5 : 13 — 15 ; 6 : 2 , 21 ) . Ԥыҭрак ашьҭахь , Езекиа ихаан , ассириатә ар ду Иерусалим инеит уи рымпыҵадырхаларц .
Усҟан Иегова имаалықь уахыкала « ассириатә лагер аҿы 185 000 - ҩык ауаа ишьит » ( 2 Аҳ . [ 2 Цар . ] 19 : 35 ) .
Ирылшозма израильаа Анцәа ихаҭарнакцәа рзымӡырҩра , урҭ рҿы агхақәа анырбоз ?
Иҳаилшәыркаа .
Амаалықьцәа инаӡоу шамҭақәоуп , аха урҭ ацхыраара зырҭоз ауаа рзы ус узҳәом .
Моисеи зны Иегова хьӡи-ԥшеи иимҭаӡеит ( Ахыԥхь . [ Чис . ]
20 : 12 ) . Иисус Навин гаваонаа рҿы аиқәшаҳаҭра аныбжьеиҵоз , иара Анцәа иҿы алабжьара дамыҳәаӡеит ( Иис . Н . [ Иис . Н . ] 9 : 14 , 15 ) .
Езекиа аамҭа кьаҿк иалагӡаны дԥагьахеит ( 2 Аш . [ 2 Лет . ]
32 : 25 , 26 ) . Аха уеизгьы , арҭ ахацәа агхақәа шыҟарҵозгьы , ажәлар азыӡырҩра аадырԥшлар акәын , избанзар Анцәа урҭ амаалықьцәа рыла дрыцхраауан .
Ааи , израильаа напхгара рызҭоз Иегова ихаҭа иакәын .
Дышԥарықәныҟәоз Моисеи Анцәа Иажәа иану амҩақәҵарақәа ?
Анцәа ихаҭарнакцәа Анцәа Иажәа иану амҩақәҵарақәа ирықәныҟәон .
Абиблиаҿы израильаа ирыҭаз азакәан « Моисеи изакәан » ҳәа иашьҭоуп ( 1 Аҳ . [ 1 Цар . ]
2 : 3 ) . Аха Аҩыраҿы уеизгьы иануп уи Азакәан ажәлар ирызҭаз Иегова шиакәу , насгьы Моисеи уи дықәныҟәалар шихәҭаз ( 2 Аш . [ 2 Лет . ] 34 : 14 ) .
Иаҳҳәап , Иегова Моисеи амҩақәҵарақәа ииҭеит иԥшьоу ақьала ыҟазар шахәҭаз аганахь ала .
Абиблиаҿы иануп : « Моисеи Иегова ишиҳәаз зегь ҟаиҵеит .
Убас иара иагьыҟаиҵаҵәҟьеит » ( Ақәҵ . [ Исх . ]
40 : 1 — 16 ) . 11 , 12 . а ) Иҟарҵалар рыхәҭази Иисус Навини Анцәа ижәлар напхгара рзызуаз аҳцәеи ?
б ) Ишԥарныруаз Анцәа ижәлар напхгара рзызуаз ауаа Анцәа Иажәа ?
Иисус Навин израильаа данраԥхьагылаҩха , Анцәа Иажәа напылаҩырала иман .
Иегова уи Азакәан ашәҟәы иазкны иҳәеит : « Уаԥхьала уи уахгьы-ҽынгьы бжьыҵакрыла , ишану еиԥш ак агмыжькәа уацныҟәаларц азы » ( Иис . Н . [ Иис . Н . ]
1 : 8 ) . Анцәа ижәлар анаҩс напхгара рзызуаз аҳцәагьы уи амҩақәҵара иқәныҟәон .
Дара есыҽны Азакәан иаԥхьалар , ихырҩылаар , насгьы « абри азакәан иану ажәақәеи амҩақәҵарақәеи зегьы » нарыгӡалар акәын .
( Уаԥхьа Ҩынтәзакәан [ Второзаконие ] 17 : 18 — 20 . )
Ишԥарныруаз израильаа напхгара рзызуаз ахацәа Анцәа Иажәа ?
Еилҳаргап аҳ Иосиа иҿырԥштәы .
Моисеи изакәан зныз ашәҟәы анырыԥшаа , Иосиа имаӡаныҟәгаҩ аҳ изаԥхьара далагеит * .
Ишԥаиныри уи ?
Абиблиа иануп : « Аҳ ари азакәан ашәҟәы ианыз аниаҳа , имаҭәа ишәхаԥижәеит » .
Уи адагьы , Иосиа Анцәа Иажәа игәазҭанаҵеит аныхамҵахырхәара ақәгара , насгьы Мшаԥ ныҳәа азгәаҭара . Иара иеиԥш уаанӡа аҳцәа рҟынтә аӡәгьы Мшаԥы ус иазгәарымҭацызт ( 2 Аҳ . [ 2 Цар . ] 22 : 11 ; 23 : 1 — 23 ) .
Иосиа , насгьы израильаа напхгара рзызуаз егьырҭ ахацәа Анцәа Иажәа ианыз иқәныҟәон , насгьы уи инақәыршәаны Иегова ижәлар ирырҭоз амҩақәҵарақәа рыԥсахуан .
Урҭ аԥсахрақәа израильаа Анцәа игәаԥхара инақәыршәаны анхара ирыцхраауан .
Излеиԥшымзи Анцәа ижәлар напхгара рзызуази амурҭаҭ напхгаҩцәеи ?
Шаҟа иреиԥшымзи Анцәа изиашаз аҳцәа егьырҭ ажәларқәа рнапхгаҩцәа ! Урҭ ауаҩытәыҩсатә ҟәыӷара акәын ирымаз .
Убас , ханаанаа рнапхгара аҵаҟа ауаа ихәымгаз аусқәа ҟарҵон .
Дара рҭынхацәа рыбжьара цәеижьла еизааигәахон , агомосексуализм рылаҵәан , арахә ирызнеиуан , ахәыҷқәа кәырбанс инаргон , насгьы аныхақәа ирымҵахырхәон ( Алев . [ Лев . ]
18 : 6 , 21 — 25 ) . Иара убас Анцәа иахьатәи анаука иақәшәо агигиена иадҳәалаз аԥҟарақәа риҭеит .
Аха вавилонааи мысрааи урҭ аԥҟарақәа ирықәныҟәомызт ( Ахыԥхь . [ Чис . ] 19 : 13 ) .
Израильаа ирбон Анцәа ижәлар напхгара рзызуаз изиашаз ахацәа доуҳалеи , гәаԥхашәалеи , цәеижьлеи ишыцқьаз , амурҭаҭ напхгаҩцәа реиԥш акәымкәа .
Хымԥада , урҭ Иегова напхгара рзиуан .
Избан Иегова ижәлар напхгара рзызуаз шьоукы захьирхәуаз ?
Анцәа ижәлар напхгара рзызуаз аҳцәа рыбжьара Иегова изымӡырҩуазгьы ыҟан .
Дара Анцәа иԥшьоу адоуҳаи , амаалықьцәеи , Иажәеи рыла ириҭоз амҩақәҵарақәа рықәныҟәара мап ацәыркуан .
Зны-зынла Иегова ус еиԥш иҟаз анапхгаҩцәа ахьирхәуан , мамзаргьы рҭыԥ аҿы даҽаӡә дҟаиҵон ( 1 Сам . [ 1 Сам . ]
13 : 13 , 14 ) . Ԥыҭрак ашьҭахь , иара ишьақәиргылаз аамҭазы , зегь иреиӷьыз анапхгаҩы далихит .
а ) Ишԥазгәарҭеи аԥааимбарцәа зегь иреиӷьу анапхгаҩы дшаауа ?
б ) Дызусҭахада уи анапхгаҩы ?
Ашәышықәсақәа рыҩныҵҟа Иегова заа иҳәон ижәлар зегь иреиӷьу анапхгаҩы дшырхаиргыло .
Моисеи израильаа иреиҳәеит : « Унцәа Иегова ужәлар , уашьцәа , рҟынтә сара исеиԥшу аԥааимбар дуиҭоит ( иара шәизыӡырҩлар ауп ) » ( Ҩынтә . [ Втор . ] 18 : 15 ) .
Исаиа уи анапхгаҩы изкны иҳәеит иара « ԥхьагылаҩыс , насгьы еиҳабыс » дҟалоит ҳәа ( Ис . [ Ис . ]
55 : 4 ) . Даниил « Аԥхьагылаҩ Мессиа » иаара атәы иҩуан ( Дан . [ Дан . ]
9 : 25 ) . Иисус Христос Анцәа ижәлар Рыԥхьагылаҩ ҳәа ихы иазиҳәеит .
( Уаԥхьа Матфеи 23 : 10 . )
Иисус иҵаҩцәа ишьҭанеира иазхиан , дара агәра ганы иҟан иара Иегова иалихыз шиакәу ( Иоанн 6 : 68 , 69 ) .
Агәра дзыргози Иегова ижәлар Христос ила напхгара шырзиуло ?
Ишьақәзырӷәӷәозеи Иисус иԥшьоу адоуҳа шимаз ?
Иисус иԥшьоу адоуҳа иман .
Иисус иҽанӡааихуаз , Иоанн Анаҭҩы « ибеит жәҩангәашәԥхьара шаатыз , насгьы аҳәыҳә аԥшра аманы иԥшьоу адоуҳа шылбаауаз » .
Уи ашьҭахь иԥшьоу адоуҳа Иисус игәазҭанаҵеит ацәҳәырахь ацара ( Марк 1 : 10 — 12 , АдҾ ) .
Адгьыл аҿы Иисус амаҵ иуанаҵы , иԥшьоу адоуҳа аџьашьахәқәа рыҟаҵареи ауаа дырҵареи рзы амч инаҭон ( Аус . 10 : 38 ) .
Уи адагьы , иԥшьоу адоуҳа абзоурала аҟазшьа бзиақәа инагӡаны иааирԥшуан , иаҳҳәап , абзиабара , агәырӷьара , агәрахаҵара ӷәӷәа ( Иоанн 15 : 9 ; Аур .
12 : 2 ) . Напхгаҩыкгьы илшомызт Анцәа идоуҳа шимоу абас еиԥш ашьақәырӷәӷәара .
Иисус далызхыз Иегова ихаҭа иоуп .
Ишԥаицхраауаз Иисус амаалықьцәа , аӡы иҽанӡааих ашьҭахь ?
( Шәахәаԥш абзац 17 . )
Ишԥаицхраауаз Иисус амаалықьцәа ?
Иисус амаалықьцәа ицхраауан .
Иисус аӡы иҽанӡааих ашьҭахь « амаалықьцәа ааин , имаҵ аура иалагеит » ( Матф . 4 : 11 ) .
Иԥсра сааҭқәак шагыз « ажәҩан ахьтә Амаалықь дылбааны игәы-иԥсы ирӷәӷәон » ( Лука 22 : 43 ) .
Иисус агәра ганы дыҟан Иегова ишилшо дицхраарц азы амаалықьцәа раашьҭра , уи Анцәа игәаԥхара анагӡаразы иаҭахызар ( Матф . 26 : 53 ) .
18 , 19 .
Ишԥарныруаз Анцәа Иажәа Иисус иԥсҭазаареи иҵарақәеи ?
Иисус Анцәа Иажәа иану амҩақәҵарақәа дрықәныҟәон .
Иисус адгьыл аҿы амаҵ аура даналага инаркны дыԥсаанӡа Иԥшьоу Аҩыраҿы иану дықәныҟәон ( Матф . 4 : 4 ) .
Дыԥсаанӡа ииҳәаз аҵыхәтәантәи иажәақәа рҿгьы Мессиа изкыз аԥааимбаражәа дахцәажәеит ( Матф .
27 : 46 ; Лука 23 : 46 ) . Усҟантәи аамҭазы инхоз адиннапхгаҩцәа ракәзар , Анцәа Иажәа иану мап ацәыркуан , рҵасқәа Анцәа Иажәа иану аҵабырг ианаҿагылоз .
Аԥааимбар Исаиа ила Иегова ииҳәаз ажәақәа ааго , Иисус иҳәеит : « Арҭ ауаа ажәала рҽысзааигәартәуеит ; ргәы-рыԥсы Сара исцәыхароуп .
Аха амала баша ҳаҭыр сықәырҵоит , уаҩытәыҩсатә ҵасла рҵара мҩаԥгауа » ( Матф . 15 : 7 — 9 ) .
Илшозма Иегова убас еиԥш иҟаз анапхгаҩцәа иара ижәлар ирхагыларц рыдҵара ?
Анцәа Иажәа иану алабжьарақәа Иисус ихымҩаԥгашьа мацара акәымкәа , ауаа аҵабырг шыдирҵозгьы ианыруан .
Адиннапхгаҩцәа имариамыз азҵаарақәа анирҭоз , ҳәаа змамыз иҟәыӷара , мамзаргьы иԥышәа дуи дрықәгәыӷуамызт . Иара еснагь Иԥшьоу Аҩыра шьаҭас иҟаҵаны ауаа драцәажәон ( Матф . 22 : 33 — 40 ) .
Иисус ажәҩан аҿы даныҟаз , мамзаргьы Жәҩантәыла шшаз атәы ауаа ирзеиҭаҳәо ргәы ирҿыхаӡомызт , уи аҭыԥан иара « Аҩырақәа шеилкаатәу » рхы иҭеигалон ( Лука 24 : 32 , 45 ) .
Иисус Анцәа Иажәа даара бзиа ибон , насгьы алшара шиоулак ауаа уи аӡбахә рзеиҭаҳәара иҽазишәон .
а ) Иаҳзырбозеи Иисус Иегова хьӡи-ԥшеи шииҭоз ?
б ) Дызлаиеиԥшымзи аҳ Ирод Агриппа I Иисус ?
Иисус иҿы иҭыҵуаз алыԥхажәақәа ауаа ишџьаршьозгьы , иара Ирҵаҩы Иегова иоуп урҭ рзы хьӡи-ԥшеи зиҭоз ( Лука 4 : 22 ) .
Ибеиаз аӡәы Иисус « Арҵаҩы ҳалал » ҳәа иаҳәаны дҳареикырц аниҭахыз , Иисус хӡырымгарала иҳәеит : « Сара аҳалал ҳәа узсыԥхьоузеи ?
Анцәа заҵәык иоуп иҳалалу » ( Марк 10 : 17 , 18 ) .
Иисус аҳ Ирод Агриппа I зынӡа диеиԥшмызт . Ирод Иудеиа напхгара азура далагеит Иисус данԥсы аашықәса раҟара рышьҭахь .
Зны Ирод « ԥсҳаҵас иҽеилаҳәаны » ажәлар еизигеит .
Еизаз ажәлар рыбжьы ҭырҟьаны аҳәара иалагеит : « Ари Анцәа ибжьоуп , ауаҩытәыҩса итәы акәым » .
Ирод уи даара игәаԥхеит .
Иҟалазеи анаҩс ?
Убри аамҭазҵәҟьа Иегова имаалықь даан Ирод дишьит , уи « Анцәа ибзырӡык ахьимҳәаз » азы .
Иара « иԥсы ԥха шилаз ахәаҷа-маҷақәа ихалт » , насгьы дыԥсит ( Аус .
12 : 21 — 23 ) . Ҳәарада , Иегова Ирод напхгаҩыс далимхӡеит .
Аха Иисус ишьақәирӷәӷәеит иара шиакәу Анцәа напхгаҩыс иалихыз , насгьы Иегова , зегь иреиҳау Анапхгаҩы , еснагь хьӡи-ԥшеи ииҭон .
Еилҳаргозеи анаҩстәи астатиаҿы ?
Иисус шықәсқәак рыҩныҵҟа акәӡам напхгаҩыс даныҟалашаз .
Иԥсы анҭала ашьҭахь иара иҳәеит : « Ажәҩан аҿгьы адгьыл аҿгьы аҳра наӡа сыҭоуп .
[ . . . ]
Сара шәарҭ ԥымкрада сшәыцҟоуп » ( Матф . 28 : 18 — 20 ) .
Аха Иисус иумбо доуҳатә хаҭараны дҟалеит .
Нас ишԥаилшо адгьыл аҿы иҟоу ауаа напхгара рыҭара ?
Ихы иаирхәода Иегова ижәлар Христос ила напхгара рыҭаразы ?
Ишԥарылшо ақьырсианцәа Анцәа ихаҭарнакцәа реиҩдыраара ?
Арҭ азҵаарақәа анаҩстәи астатиаҿы еилҳаргоит .
Иҟалап уи Моисеи инапала ииҩыз Азакәан ашәҟәы акәызҭгьы .
« Анцәа иажәа шәызназгоз шәырҵаҩцәа [ « напхгара зхахьы изго » , АдҾ ] шәхашәмыршҭлан » ( АУР . 13 : 7 ) .
АШӘАҚӘА : 125 , 43
Иаҳзырбозеи . . . . .
Анцәа ижәлар рыбжьара анапхгара зхахьы изго иԥшьоу адоуҳа шрымоу ?
. . амаалықьцәа шрыцхраауа ?
. . Анцәа Иажәа иану амҩақәҵарақәа ишрықәныҟәо ?
1 , 2 .
Изызхәыцуазар алшози , апостолцәа Иисус Христос ажәҩан ахь данхала ашьҭахь ?
ИИСУС иапостолцәа Ахәшаҵлақәа рышьхаҿы игыланы ажәҩан иаҵаԥшуан .
Дара ирбон рҩыза , насгьы ирықәиҭыз Иисус Христос ажәҩан ахь дышхалаз , аԥсҭҳәагьы дшаҵәахыз ( Аус . 1 : 9 , 10 ) .
Ҩышықәсаҟа рыҩныҵҟа Иисус анапхгара риҭон , аҵара дирҵон , насгьы ргәы шьҭихуан .
Иҟарҵалозеи уажәшьҭа иара рааигәа даныҟам ?
Иисус ишьҭанеицәа адҵа риҭеит : « Шәарҭ Иерусалим аҿы , Иудеиа зегьы аҿы , Самариаҿ , убас адгьыл зегьы аҟны шаҳаҭцәас шәысзыҟалоит » ( Аус .
1 : 8 ) . Ишԥарылшоз дара ари адҵа анагӡара ?
Иисус агәра диргеит иаарласны иԥшьоу адоуҳа шроуа ( Аус .
1 : 5 ) . Аха уеизгьы , ақьырсианцәа адгьыл ахьынӡа-наӡааӡо еиҿкааны ажәабжь бзиа ауаа ирыларҳәаларц азы анапхгаҩы даҭахын .
Ажәытәан Иегова ижәлар анапхгара роуларц азы рыбжьара ихаҭарнакцәа алихуан .
Убри аҟынтә апостолцәа рхы азҵаара арҭон : « Далихуама Иегова ижәлар рыбжьара иҿыцу анапхгаҩы ? »
а ) Иарбан акрызҵазкуа ӡбароу азиашара аазырԥшуаз апостолцәа ирыдыркылаз , Иисус ажәҩан ахь данхала ашьҭахь ?
б ) Еилҳаргозеи ари астатиаҿы ?
Ҩымчыбжьагьы мҵыкәа Иисус иҵаҩцәа Иԥшьоу Аҩыра иазхьаԥшны , насгьы Анцәа иҳәаны Иуда Искариот иҭыԥан 12 - тәи апостол далырхит .
Уи Матфи иакәхеит ( Аус .
1 : 15 — 26 ) . Избан ари аҩыза аӡбара Иеговагьы ақьырсианцәагьы рзы даара изхадаз ?
Апостолцәа 12 - ҩык ыҟазар акәын * .
Иисус апостолцәа залихыз ажәабжьҳәараҿы иара ицзарц азы мацара акәӡам .
Аԥхьаҟа дара Анцәа ижәлар рыбжьара ихадоу ароль нарыгӡалар акәын .
Иарбан рольыз уи , насгьы дышԥарыцхрааи Иегова Иисус ила уи анагӡара рылшартә еиԥш ?
Иҟоума иахьа Анцәа ижәлар рыбжьара ари аҩыза ароль назыгӡо аишьцәа ?
Ишԥаҳалшо напхгара зхахьы изго , еиҳарак игәрагоу иҟәышу атәы , рхамышҭра ? ( Аур . 13 : 7 ; Матф . 24 : 45 ) .
Иарбан рольу инарыгӡоз актәи ашәышықәсазы Иерусалим иҟаз апостолцәеи егьырҭ аизара аиҳабацәеи ?
Аҩынҩажәижәаба мшы 33 шықәсазы ҳ . ҳ . апостолцәа ақьырсиантә еизарақәа напхгара азыруа иалагеит .
Абиблиаҿы иануп « Пиотр , иҩагылаз егьырҭ ажәеизаҩык дыруаӡәкны » еизаз ауаа — аиудеиааи апрозелитцәеи — рыԥсҭазаара еиқәзырхоз аҵабырг дырҵара далагеит ҳәа ( Аус . 2 : 14 , 15 ) .
Урҭ рахьтә аӡәырҩы қьырсианцәахеит .
Абасала дара « апостолцәа рмаҵура , рыҿцаара . . . ирылахәын [ « рҽырзыркуан » , АдҾ ] » ( Аус . 2 : 42 ) .
Апостолцәа аизара аԥара досу ҳасаб рзуны еихыршон ( Аус .
4 : 34 , 35 ) . Иара убасгьы , Абиблиа ишаҳәо ала , урҭ « аныҳәареи Анцәа иажәа рыларҵәареи еиҳа аамҭа » азалырхуан , даҽакала иуҳәозар , Анцәа ижәлар доуҳала реизҳара иацхраауан ( Аус . 6 : 4 ) .
Уи адагьы , дара егьырҭ аҭыԥқәа рҿгьы ажәабжь бзиа рыладырҵәаларц азы аԥышәа змаз ақьырсианцәа адҵа рырҭон ( Аус .
8 : 14 , 15 ) . Ԥыҭрак ашьҭахь ақьырсиантә еизарақәа рҿы апостолцәа рыдагьы , Анцәа идоуҳала иалху егьырҭ аизара аиҳабацәагьы напхгара ҟарҵон .
Дара аизарақәа зегьы напхгара рызҭо анапхгаратә хеилак иалахәын ( Аус . 15 : 2 ) .
5 , 6 . а ) Избан иаҳҳәар зҳалшо анапхгаратә хеилак иԥшьоу адоуҳа рыман ҳәа ?
( Шәахәаԥш астатиа алагамҭаҿы иаагоу асахьа . ) б ) Ишԥарыцхраауаз амаалықьцәа анапхгаратә хеилак ?
в ) Иаҳзырбозеи анапхгаратә хеилак Анцәа Иажәа ишацныҟәоз ?
Актәи ашәышықәсазы ақьырсианцәа агәра ргон Иегова Иисус Христос ила анапхгаратә хеилак напхгара шазиуаз .
Акы , анапхгаратә хеилак иԥшьоу адоуҳа рыман ( Иоанн 16 : 13 ) .
Ҳәарада , Анцәа идоуҳала иалхыз ақьырсианцәа зегьы иԥшьоу адоуҳа рыҭан , аха Иерусалим иҟаз апостолцәеи егьырҭ аизара аиҳабацәеи ахылаԥшыҩцәа раҳасабала ирыдыз адҵақәа рынагӡаразы уи ҷыдала ацхыраара рнаҭон .
Иаҳҳәап , 49 шықәсазы ҳ . ҳ . анапхгаратә хеилак иԥшьоу адоуҳа рыцхрааит аԥхьатәхсара аганахь ала аӡбара адкылара .
Аизарақәа уи иқәныҟәеит , уи иабзоураны рыгәрахаҵара ӷәӷәахон , « рышҟа ииасуаз рхыԥхьаӡара ес-иаашар иацлон » ( Аус .
16 : 4 , 5 ) . Анапхгаратә хеилак ирыдыркылаз аӡбара ахьаныз асаламшәҟәы иаанарԥшуан аишьцәа Анцәа идоуҳа иалҵшәоу аҟазшьақәа шаадырԥшуаз , абзиабареи агәрахаҵареи уахь иналаҵаны ( Аус . 15 : 11 , 25 — 29 ; Гал . 5 : 22 , 23 ) .
Ҩба , анапхгаратә хеилак амаалықьцәа рыцхраауан .
Абар заԥхьатә хсамыз Корнили зыхьӡыз иауриамыз раԥхьатәи ауаҩы аӡы иҽӡааихаанӡа иҟалаз .
Амаалықь уи апостол Пиотр дааигаратәы иеиҳәеит .
Пиотр Корнили иҟны данаа , уи иҭаацәеи иареи ажәабжь бзиа рзеиҭаҳәара далагеит , насгьы Пиотр изыӡырҩуаз ахацәа раԥхьатә шхсамызгьы , иԥшьоу адоуҳа роуит .
Уи абзоурала апостолцәеи егьырҭ аишьцәеи еилыркааит Анцәа игәаԥхара ишацныҟәалатәу , насгьы заԥхьатә хсамыз иауриамыз ауаа аизарахь ирыдыркылар шахәҭоу ( Аус .
11 : 13 — 18 ) . Уи адагьы , амаалықьцәа анапхгаратә хеилак рнапы ианыз ажәабжьҳәаратә ус иацхраауан ( Аус . 5 : 19 , 20 ) .
Ахԥатәи , анапхгаратә хеилак Анцәа Иажәа иаҳәо иқәныҟәон .
Анцәа идоуҳала иалхыз арҭ аизара аиҳабацәа абиблиатә ҵарақәа иадҳәалаз азҵаарақәа рыӡбон , насгьы Иԥшьоу Аҩыра шьаҭас иҟаҵаны аизарақәа напхгара рырҭон ( Аус . 1 : 20 — 22 ; 15 : 15 — 20 ) .
Избан иаҳҳәар зҳалшо раԥхьатәи ақьырсианцәа напхгара рызҭоз Иисус Христос иоуп ҳәа ?
Раԥхьатәи ақьырсианцәа реизараҿы анапхгаратә хеилак иалахәыз амчра шрымазгьы , урҭ еилыркаауан Иисус Христос шиакәыз напхгара рызҭоз .
Апостол Павел иҩуан Иисус шиакәыз « шьоукы — Апостолцәас » иҟазҵаз .
Иара иациҵеит : « Ҳабзиабара иаша , ҳабзиабара ҵаула иабзоураны зегьы хыс-хадас ирымоу Христос иҿы ҳаизҳа-зыӷьауеит » ( Еф .
4 : 11 , 15 ) . Абиблиаҿы иануп : « Аҵаҩцәа . . . ақьырсианцәа ҳәа рхы иазырҳәо иалагеит » . Дара еицырдыруаз апостолк ихьӡ рхырымҵеит ( Аус . 11 : 26 ) .
Павел еиликаауан апостолцәеи аизара напхгара азызуаз егьырҭ аишьцәеи иҟарҵоз « абжьагарақәа » , Аҩыра шьаҭас измоу аҵарақәа , рықәныҟәара даара ишхадоу .
Аха иара иҳәеит : « Ижәдыруазар сҭахуп , дарбан хаҵазаалакь [ анапхгаратә хеилакгьы уахь иналаҵаны ] хыс-хадас Христос дышимоу . . . Христос иакәзаргьы — Анцәа » ( 1 Кор .
11 : 2 , 3 ) . Ааи , аизара анапхгара азызуаз Иегова иалихыз Иԥа Иисус Христос иоуп .
8 , 9 .
Иарбан рольу XIX ашәышықәса анҵәамҭазы аиашьа Расселл анагӡара дызлагаз ?
Чарлз Теиз Расселл иҩызцәеи иареи XIX ашәышықәса анҵәамҭазы рҽазыршәеит ииашоу ақьырсиантә гәрахаҵара аиҭашьақәыргылара .
Абиблиатә ҵабыргқәа еиуеиԥшым абызшәақәа рыла рыларҵәаразы 1884 шықәсазы закәанла ашәҟәы иҭаҩын Сионтәи ахьчаратә бааши атрактатқәеи реилазаара * .
Уи напхгара азиуа далагеит аиашьа Расселл .
Иара Абиблиа инҭырҳәыцааны иҭиҵаауан , агәымшәара аарԥшны ауахәамаҿы иддырҵоз х-хаҿык змоу Анцәа изку , насгьы имԥсуа аԥсы иазку аҵарақәа ҿаԥиҽуан .
Иара еиликааит Христос иаара шубарҭамхо , насгьы « амурҭаҭцәа раамҭа » 1914 шықәсазы ишиасуа ( Лука 21 : 24 ) .
Аиашьа Расселл идыррақәа егьырҭ ирзеиҭеиҳәаларц азы иаамҭеи , имчи , иԥареи дреигӡомызт .
Хымԥада , иҷыдаз уи аамҭақәа раан Иеговеи аизара Ахада Христоси рыцхыраара ихы иаирхәон .
Аиашьа Расселл ахьӡ-аԥша дашьҭамызт . 1896 шықәсазы иҩуан аҭакԥхықәра здыз иҩызцәеи иареи аҳаҭыр ду ишашьҭам .
Дара ирҭахӡамызт атитулқәа рырҭар , насгьы агәыԥқәа дара рыхьӡ рхызарц .
Ԥыҭрак ашьҭахь иара иҳәеит : « Ари ауаҩы иус акәӡам » .
а ) Данбалихи Иисус игәрагоу , иҟәышу атәы ?
б ) Иаҳзеиҭашәҳәа аишьцәа Анапхгаратә хеилаки Ахьчаратә бааш аилазаареи шеиԥшым шеилыркааз .
1919 шықәсазы аиашьа Расселл дыԥсижьҭеи хышықәса анҵы , Иисус Христос игәрагоу , иҟәышу атәы далихит .
Избан ?
Аҩнтәиқәа « ианаамҭоу рыфатә » риҭаларц азы ( Матф .
24 : 45 ) .
Урҭ ашықәсқәа рзы Бруклин иҟоу ( Ниу-Иорк ) Иегова ишаҳаҭцәа ихадоу русбарҭаҿы амаҵ зуаз Анцәа идоуҳала иалхыз аишьцәа рыла ишьақәгылаз агәыԥ маҷ Христос ишьҭанеицәа рзы адоуҳатә фатәы дырхион . 1940 - тәи ашықәсқәа рзы ҳпубликациақәа рҿы ажәақәа « анапхгаратә хеилак » уԥыло иалагеит , аха уи усҟан Ахьчаратә бааши , Абиблиақәеи , атрактатқәеи реилазаара даара иадҳәалан .
Аха 1971 шықәсазы Анапхгаратә хеилаки Ахьчаратә бааш аилазаареи шеиԥшымыз еилкаахеит .
Уи иазкны Абиблиаҿы акгьы анӡам , насгьы уи аиуристә усқәа роуп инанагӡо .
Убри инаркны Анапхгаратә хеилак ахь иацло иалагеит Аилазаара иамаз адиректорцәа рахь иаҵанамкуаз Анцәа идоуҳала иалхыз аишьцәагьы .
Аҵыхәтәантәи ашықәсқәа рыҩныҵҟа Ахьчаратә бааш аилазаареи Анцәа ихы иаирхәо аиуристә хеидкылақәеи рҿы директорцәас амаҵ руеит егьырҭ ауасақәа рахь иаҵанакуа аҭакԥхықәра змоу аишьцәа .
Уи абзоурала Анапхгаратә хеилак ирылшоит Иегова имаҵзуҩцәа адоуҳатә ҵабыргқәа дырҵареи Абиблиа шьаҭас измоу амҩақәҵарақәа рыҭареи еиҳа рыхшыҩ азырышьҭыр ( Иоанн 10 : 16 ; Аус .
6 : 4 ) . Аброшиура « Скажи нам , когда это будет ? » аҿы иҳаилыркаан игәрагоу , иҟәышу атәы Анапхгаратә хеилак ахь иаҵанакуа Анцәа идоуҳала иалху аишьцәа рыла ишьақәгылоу агәыԥ маҷ шакәу .
Анапхгаратә хеилак 1950 - тәи ашықәсқәа рзы
Аус шԥауеи Анапхгаратә хеилак ?
Анапхгаратә хеилак алахәылацәа зегьы ихадоу азҵаарақәа еицырыӡбоит .
Дара есымчыбжьа еизоит , уи абзоурала акзаара рымоуп , насгьы аусеицура рзымариоуп ( Ажәам . [ Прит . ]
20 : 18 ) . Анапхгаратә хеилак алахәылацәа зегьы еиҟароуп аҟынтә , ашықәс аҩныҵҟа рҽыԥсахуа хантәаҩыс амаҵ руеит ( 1 Пиотр 5 : 1 ) .
Убас ҟарҵоит Анапхгаратә хеилак акомитетқәа рыфбагьы .
Анапхгаратә хеилак аҿы амаҵ зуа аишьцәа аӡәгьы ихы еиҳаны иԥхьаӡаӡом , дара зегьы аҩнтәиқәа иреиуоуп , насгьы игәрагоу , иҟәышу атәы иҟынтәи афатә роуеит , насгьы иара имҩақәҵарақәа ирықәныҟәоит .
1919 шықәсазы игәрагоу , иҟәышу атәы даналхыз инаркны Анцәа ижәлар адоуҳатә фатәы риҭоит ( Шәрыхәаԥш абзацқәа 10 , 11 . )
Иарбан зҵаарақәоу ицәырнаго , Анапхгаратә хеилак Анцәа иҟынтә аацҳарақәа ахьырмоуа , насгьы зны-зынла агхақәа ахьрыхьуа ?
Анапхгаратә хеилак иалахәу Анцәа иҟынтә аацҳарақәа роуам , иара убас дара наӡаӡам .
Убри аҟынтә абиблиатә ҵарақәа рганахь ала дара агха рыхьыр ауеит , насгьы зны-зынла ииашам аӡбарақәа рыдыркылалар рылшоит .
« Индекс публикаций Сторожевой Башни » аҿы иҟоуп ахеиҵа « Уточнение в понимании » , уи аҵаҟа иаагоуп 1870 шықәса инаркны ириашахаз абиблиатә зҵаарақәа рсиа .
Ҳәарада , Иисус игәрагоу , иҟәышу атәы инаӡоу адоуҳатә фатәы ҳаиҭалоит ҳәа имҳәаӡеит .
Нас иҳацхраауазеи Иисус изҵаара « дарбан тәу , игәрагоу , иҟәышу ? » аҭак аҟаҵара ? ( Матф . 24 : 45 ) .
Иабантәиҳдыруеи уи ароль Анапхгаратә хеилак ишынанагӡо ?
Шәааи еилҳаргап актәи ашәышықәсазы иҟаз анапхгаратә хеилак ҳаналацәажәоз еилҳаргаз х-шьақәырӷәӷәарак .
Ишԥарыцхраауеи Анапхгаратә хеилак иԥшьоу адоуҳа ?
Иԥшьоу адоуҳа .
Анапхгаратә хеилак иԥшьоу адоуҳа рыцхраауеит уаанӡа имаӡаз абиблиатә ҵабыргқәа реилкаара .
Шәазхәыц , иаҳҳәап , хыхь зыӡбахә ҳҳәаз ириашахаз азҵаарақәа рсиа .
Ҳәарада , Анцәа ицхыраарада аӡәгьы илшомызт « Анцәа иҟәыӷара ҵауларас » иамоу аилкаара , насгьы уи даҽаӡәы изеиҭаҳәара .
( Уаԥхьа 1 Коринфаа рахь 2 : 10 . )
Анапхгаратә хеилак Павел иажәақәа ирықәшаҳаҭуп : « Ҳарҭ абри атәы ауаа ирылаҳарҵәоит ҿырҳәала иҵоу уаҩытәыҩсатә ҽырҟәыш цәажәарала акәымкәа , Адоуҳа Цқьа иҳаҵанаҳәаз , иаҳнарҵаз ажәақәа рыла » ( 1 Кор . 2 : 13 ) .
Ашәышықәсақәа рыҩныҵҟа иҟаз ахьаҵреи адоуҳатә лашьцареи рышьҭахь , 1919 шықәса инаркны абиблиатә ҵабыргқәа еиҳа еилкаахо иалагеит .
Уи зыбзоурахаз иԥшьоу адоуҳа акәӡами ?
Ишԥарыцхраауеи Анцәа ижәлар амаалықьцәа , Аатра 14 : 6 , 7 иану инақәыршәаны ?
Амаалықьцәа рыцхыраара .
Анапхгаратә хеилак зымҽхак ҭбаау имариам аус нарыгӡоит — аа-миллионҩык инареиҳаны ажәабжьҳәаҩцәа злахәу ажәабжьҳәаратә ус напхгара азыруеит .
Избан уи аус ақәҿиара замоу ?
Амзызқәа ируакуп амаалықьцәа рыцхыраара .
( Уаԥхьа Аатра 14 : 6 , 7 . )
Иҟоуп ахҭысқәа рацәаны ажәабжьҳәаҩцәа ауаҩ иахь ианнеиуаз , уи Анцәа ицхыраара данаҳәоз аамҭазы .
Ажәабжьҳәареи аҵаҩцәа разыҟаҵареи аус еиҳа-еиҳа аҽарҭбаауеит , тәылақәак рҿы Иегова ишаҳаҭцәа аҿагылара ӷәӷәақәа ишрықәшәогьы .
Хымԥада , амаалықьцәа рыцхыраарада уи залшахомызт .
Излеиԥшымзеи Анапхгаратә хеилаки ауахәамақәа рнапхгаҩцәеи ?
Иаажәга аҿырԥштәы .
Анцәа Иажәа ҳаҭыр ақәҵара .
( Уаԥхьа Иоанн 17 : 17 . )
Ҳахәаԥшып 1973 шықәсазы иҟалаз .
Уи ашықәсан ииун 1 азы иҭыҵыз « Сторожевая башня » аҿы иааган азҵаара : « Ирылшома аҭаҭын ахара ашьцылара казмыжьыз аӡы рыҽӡаархыр ? »
Аҭак абас иҟан : « Абиблиа еилыкка иаҳнарбоит ишрылымшо » .
Астатиаҿы иааган абиблиатә жәеинраалақәа , урҭ шьаҭас иҟаҵаны иҳаилыркаан аҭаҭын ахара акажьра мап ацәызкуа аизара далырцар захәҭоу ( 1 Кор . 5 : 7 ; 2 Кор .
7 : 1 ) . Уа ианын : « Абас еиԥш иҟоу азнеира гәымбылџьбарам .
Ари , Анцәа иара Иажәаҿы ишҳаилиркааз ала , игәаԥхара ауп » .
Иҟоума даҽа динхаҵаратә еиҿкаарак еснагь Анцәа Иажәа иақәгәыӷуа , уи аӡәы уадаҩрак изаанагаргьы ?
Еиду Аштатқәа рҿы ааигәа иҭыҵыз шәҟәык аҿы иануп : « Ақьырсиантә уахәамақәа рнапхгаҩцәа рҵарақәа еснагь идырҿыцуеит , иаҭаауа ауаа ма ауаажәлар реилазаарақәа рхәыԥшышьақәеи ргәаанагарақәеи ирықәшәаларц азы » .
Анапхгаратә хеилак ракәзар , дара аӡбарақәа анрыдыркыло ауаа зышьцылахьоу агәаанагарақәа ракәымкәа , Анцәа Иажәа иану ауп изызхьаԥшуа .
Иарбан лкаау иҟаҳҵар ҳалшо ?
Напхгара рзызуада иахьа Анцәа ижәлар ?
Иарбан алшарақәа ируаку иҳамоу Анапхгаратә хеилак рхамышҭразы ?
Абиблиаҿы иануп « анапхгара зхахьы изго шәхашәмыршҭлан » ҳәа ( Аур .
13 : 7 , АдҾ ) .
Аҟаҵарбала еиҭагоу ажәа « ишәхашәмыршҭлан » иара убасгьы иаанагоит « ишәгәалашәыршәала » .
Ус анакәха , « анапхгара зхахьы изго » рхамышҭразы алшарақәа ируакуп ҳанцәаиҳәарақәа рҿы Анапхгаратә хеилак ргәаларшәара ( Еф .
6 : 18 ) . Шәрызхәыц урҭ инарыгӡо акрызҵазкуа аусқәа : адоуҳатә фатәы архиара , адунеизегьтәи ажәабжьҳәаратә ус анапхгара аҭара , насгьы хатәгәаԥхарала иаларҵо аԥара аихшара .
Ааи , ҳәарада , Анапхгаратә хеилак рзы ҳааҟәымҵӡакәа Анцәа ҳиҳәалар ауп .
17 , 18 . а ) Аус шԥарыцаҳуеи ҳара Анапхгаратә хеилак ?
б ) Избан ажәабжьҳәаратә ус гәацԥыҳәарала аҽалархәра зҳахәҭоу ?
Ҳәарада , Анапхгаратә хеилак рзы Анцәа иҳәара мацара азхом .
Ҳара ҳрықәныҟәалар ауп апубликациақәа рҿы , аизарақәеи аконгрессқәеи рҿы урҭ иҳарҭо амҩақәҵарақәа .
Насгьы , Анапхгаратә хеилак араионтә хылаԥшыҩцәа алырхуеит , араионтә хылаԥшыҩцәа аизара аиҳабацәа алырхуеит .
Араионтә хылаԥшыҩцәеи аизара аиҳабацәеи Анапхгаратә хеилак ирнаҭо амҩақәҵарақәа еснагь ианрықәныҟәо , дара Анапхгаратә хеилак шырхадмыршҭуа аадырԥшуеит .
Ҳаргьы Ҳаԥхьагылаҩ , Иисус Христос , ҳаҭыр шиқәаҳҵо ааҳарԥшуеит , напхгара ҳзиуларц азы ихы иаирхәо ахацәа ҳарзыӡырҩуазар ( Аур . 13 : 17 ) .
Ишԥаҳалшо ҳара еиҭа Анапхгаратә хеилак рхамышҭра ?
Ажәабжьҳәаратә ус активла ҳҽалархәуа .
Павел ақьырсианцәа ргәазҭеиҵон дара рыбжьара анапхгара зхахьы изго рыгәрахаҵара иаҿыԥшларц .
Игәрагоу атәы агәрахаҵара ӷәӷәа ааирԥшуеит , ажәабжь бзиа гәацԥыҳәарала ауаа ирылаҳәо , насгьы уи аларҵәара дацхраауа .
Шәрыцхраауама Анцәа идоуҳала иалху ақьырсианцәа аԥсҭазаара зхьыԥшу ихадоу ари аус аҿы ?
Шаҟа ҳгәы иахәозеи Иисус иажәақәа анҳаҳауа : « Иашала ишәасҳәоит : сашьцәа аиҵбацәа руаӡә изыжәухьоу Саргьы исзыжәуит » ( Матф .
25 : 34 — 40 ) . Избан Ҳаԥхьагылаҩ , Иисус , ишьҭанеира шәзазхиоу ?
Иисус ажәҩан ахь данца , ишьҭанеицәа ихамышҭӡеит ( Матф . 28 : 20 ) .
Иара адгьыл аҿы даныҟаз иԥшьоу адоуҳаи , амаалықьцәеи , Анцәа Иажәеи анапхгара ихахьы агара ицхраауан .
Иахьагьы иара игәрагоу атәы убас дицхраауеит .
Игәрагоу атәы иахь иаҵанакуа доуҳала иалху аишьцәа Асыс ахьцо иашьҭоуп ( Аат . 14 : 4 ) .
Урҭ ҳара иҳарҭо амҩақәҵарақәа ҳанрықәныҟәо , ҳара Ҳаԥхьагылаҩ , Иисус Христос , ҳишьҭанеиуеит .
Иаарласны уи наӡаӡатәи аԥсҭазаара аиура дҳацхраауеит ( Аат .
7 : 14 — 17 ) . Илшома даҽа напхгаҩык ари аҩыза ақәыргәыӷра ҳаҭара ?
Иегова игәҭакы инақәыршәаны , аԥхьаҟа 12 - ҩык апостолцәа символтә ҵакыла иуҳәозар Иерусалим ҿыц 12 хаҳә змоу уасхырны иазыҟалар акәын ( Аат . 21 : 14 ) .
Убри аҟынтә азиашара аазырԥшуаз апостолцәа рахьтә аӡәы адгьыл аҿы иԥсҭазаара хиркәшазар , иара иҭыԥан даҽаӡәы иԥшаара аҭахӡамызт .
1955 шықәса инаркны уи Ахьчаратә бааши , Абиблиақәеи , атрактатқәеи реилазаара ҳәа ахьӡҵахеит ( Пенсильваниа ) .

Аҭак ааи акәызҭгьы , иаанагар алшози уи ҳара ҳзы ? Иашьак иԥа иҽишьит .
Иара изцәырҵит азҵаара : « Идыруазма Иегова заа сыԥҳәыси сареи ҳԥа иԥсра ахгара шҳалшо ?
Убри зегь зыҟалаз Анцәа уи ахгара ҳалшоит ҳәа ахьиӡбаз азы аума ? »
Иаҳҳәар ҳалшома Иегова иарбан ԥышәарақәоу ҳзықәшәо заа иӡбоит ҳәа ?
1 Коринфаа рахь 10 : 13 иану Павел иажәақәа инарҵауланы аҭҵаара алкаа аҟаҵара иҳацхраауеит : Абиблиаҿы ианӡам Иегова иаҳхаҳгартә иҟоу аԥышәарақәа заа идыруеит , насгьы убри инақәыршәаны иарбан ԥышәарақәоу урҭ рҟынтә иаҩжьтәу иӡбоит ҳәа .
Еилҳаргап уи аҩыза алкаа ҟаҳҵар зҳалшо узырбо ԥшь-мзызк .
Актәи , Иегова ауаа алхра ахақәиҭра риҭеит .
Иара иҭахуп ҳара ҳхала ҳаԥсҭазааратә мҩа алаҳхларц ( Ҩынтә . [ Втор . ] 30 : 19 , 20 ; Иис . Н . [ Иис .
Н . ] 24 : 15 ) . Ҳара ииашоу алхра ҟаҳҵозар , Иегова ҳшьаҿақәа ахырхарҭа шриҭо агәра ҳгар ҳалшоит ( Ажәам .
[ Прит . ] 16 : 9 ) . Ииашам амҩа алаҳхыр , уи алҵшәа бааԥсқәа ҳзаанагоит ( Гал . 6 : 7 ) .
Иегова ҳзықәшәо аԥышәарақәа ихаҭа иӡбозар , иҳамоума усҟан алхра ахақәиҭра ?
Аҩбатәи , Иегова Абиблиаҿы « аамҭеи амашәыри » ҳәа зыӡбахә ҳәоу ҳарцәихьчаӡом ( Еккл . [ Эккл . ]
9 : 11 ) . Ҳара ианаамҭам , насгьы иахьахәҭам аҭыԥ аҿы ҳҟалар , амашәыр ҳақәшәар ҟалоит ( зны-зынла уи алҵшәа бааԥсқәа аанагаргьы алшоит ) .
Иисус Силоамтәи абаа анкаҳа 18 - ҩык иҭахаз рыӡбахә даналацәажәоз , уи иҟалаз Анцәа игәаԥхара шакәмыз деилиркааит ( Лука 13 : 1 — 5 ) .
Ииашоума нас ахәыцра , амашәыр ҳақәшәаанӡа Анцәа ҳҭахоу-ҳҭамхоу заа иӡбоит ҳәа ?
Ахԥатәи , ҳара зегьы аимактә зҵаара ҳалахәуп .
Аҩсҭаа агәра ҳиргарц иҭахуп Иегова имаҵзуҩцәа аԥышәарақәа раан изиашаны изаанхом ҳәа ( Иов [ Иов ] 1 : 9 — 11 ; 2 : 4 ; Аат .
12 : 10 ) . Иегова аԥышәарақәа ҳарцәихьчозҭгьы , Аҩсҭаа диашазшәа алҵуан .
Аԥшьбатәи , Иегова аԥхьаҟа ҳзықәшәараны иҟоу абаразы имоу алшара еснагь ихы иаирхәом .
Иарбан ԥышәарақәоу ҳзықәшәо заа аӡбаразы , Анцәа ҳԥеиԥш иазкны зегь идыруазар ауп .
Аха уи аҩыза агәаанагара Абиблиа иаҿагылоит .
Ҳәарада , Анцәа ҳаԥхьаҟа иҟало ибар илшоит ( Ис . [ Ис . ]
46 : 10 ) . Аха Абиблиа ишаҳәо ала , уи иара еснагь иҟаиҵом ( Аҟаз . [ Быт . ] 18 : 20 , 21 ; 22 : 12 ) .
Иара иҳамоу алхра ахақәиҭра пату ақәиҵоит .
Ус дыҟазар акәӡами ҳхақәиҭра ахә зшьо Анцәа ? Иара еснагь диашоуп , насгьы абзиабара ааирԥшуеит ( Ҩынтә . [ Втор . ]
32 : 4 ; 2 Кор . 3 : 17 ) . Ишԥеилкаатәу нас Павел иажәақәа : « Иԥсҭыхгоу ԥышәара шәахижьзом » ?
Араҟа Павел иҳәоит Анцәа аԥышәарақәа ҳрықәшәаанӡа акәымкәа , ҳанрықәшәалак шакәу ацхыраара анҳаиҭо .
Арҭ ажәақәа агәра ҳдыргоит ҳзықәшәо аԥышәарақәа зеиԥшразаалакгьы , Иегова ацхыраара шҳаиҭо , иара ҳиқәгәыӷуазар ( Аԥсал .
55 : 22 [ 54 : 23 , АдҾ ] ) . Павел ииҳәаз ажәақәа ҩ-ҵабыргк шьаҭас ирымоуп .
Актәи аҵабырг : ҳара ҳазхысуа аԥышәарақәа « ауаҩытәыҩса иԥсыҽрақәа рахьтә иаауа роуп » .
Ари адунеи аҿы агәаҟрақәеи ауадаҩрақәеи узрыцәцом .
Аха ҳара Анцәа ҳаниқәгәыӷуа , урҭ рыхгара ҳалшоит ( 1 Пиотр 5 : 8 , 9 ) .
1 Коринфаа рахь 10 : 6 — 11 аҿы Павел израильаа ацәҳәыраҿы изықәшәоз аԥышәарақәа рыӡбахә иҩуан .
Анцәа иахь азиашара аазырԥшуаз ауаа рзы урҭ аԥышәарақәа узхымгартә еиԥш иҟамызт .
Павел ишиҳәо ала , израильаа шьоукы азымӡырҩра аадырԥшит .
Илахьеиқәҵагоуп , аха дара ииашам агәазыҳәарақәа рыҽрырҭо иалагеит , избанзар Анцәа иқәгәыӷра иаҟәыҵит .
Аҩбатәи аҵабырг : « Анцәа диашоуп » .
Анцәа ижәлар дышрызныҟәоз иаанарԥшуеит « иара бзиа дызбо , насгьы иԥҟарақәа назыгӡо » рахь азиашара зныԥшуа абзиабара шааирԥшуа ( Ҩынтә . [ Втор . ] 7 : 9 ) .
Уи адагьы , Анцәа ижәлар рҭоурых Иегова еснагь иқәыргәыӷрақәа шынаигӡо аанарԥшуеит ( Иис . Н . [ Иис . Н . ]
23 : 14 ) . Анцәа бзиа дызбо , насгьы изыӡырҩуа зегьы убри рхамыршҭуа , аԥышәарақәа ианрықәшәо агәра ргалар рылшоит 1 Коринфаа рахь 10 : 13 аҿы иану Иегова иқәыргәыӷра шынаигӡо : 1 ) иара иалиршаӡом имаҵзуҩцәа аԥышәарақәа рызхымго аҟынӡа аҭагылазаашьа анагара ; 2 ) иара аԥсеивгарақәа ҳаиҭоит .
Иегова « гәаҟрас иҳамақәоу зегьы ҳрылигоит , ҳгәы ижьжьоит »
Ишԥариҭо Иегова иқәгәыӷуа аԥсеивгара аԥышәарақәа раан ?
Ҳәарада , иара аԥышәарақәа ҳарцәыхьчара илшоит .
Аха ишәгәалашәыршәа Павел иҩуаз : « Уи , иара абри аамҭазы , урҭ ауадаҩрақәа злашәхыжәгаша аԥсеивгарақәа шәиҭоит » .
Убри аҟынтә Иегова аԥышәара ҳхаҳгарц азы иаҭаху зегь ҳадгаланы аԥсеивгара ҳаиҭоит .
Ҳахәаԥшып Иегова дҳацхраарц азы ихы иаирхәо знеишьақәак .
Иара « гәаҟрас иҳамақәоу зегьы ҳрылигоит , ҳгәы ижьжьоит » ( 2 Кор .
1 : 3 , 4 ) . Ҳгәы змырҭынчуа ахәыцрақәеи ацәаныррақәеи анҳазцәырҵуа , Иегова ҳгәы ирҭынчырц азы Иажәеи , иԥшьоу адоуҳаи , насгьы игәрагоу , иҟәыӷоу атәы ила иҳауа адоуҳатә фатәи ихы иаирхәоит ( Матф .
24 : 45 ; Иоанн 14 : 16 ; Рим . 15 : 4 ) .
Иара иԥшьоу идоуҳа ацхыраарала напхгара ҳаиҭоит ( Иоанн 14 : 26 ) .
Аԥышәарақәа ҳанрықәшәо , иԥшьоу адоуҳа абиблиатә жәеинраалақәеи апринципқәеи ҳгәаланаршәоит , урҭ ииашаны ҳхы шымҩаԥаҳгаша ҳдырбоит .
Дҳацхраарц азы амаалықьцәа ҳзааишьҭуеит ( Аур .
1 : 14 ) . Иара аишьцәеи аиаҳәшьцәеи ажәалеи услеи ҳгәы дырӷәӷәарц ргәазҭеиҵоит ( Кәал .
4 : 11 ) . Абасала , 1 Коринфаа рахь 10 : 13 аҿы иану Павел иажәақәа иҳаилдыркааит Иегова заа ишимыӡбо ҳзықәшәо аԥышәарақәа рҟынтә иаҩжьтәу .
Аԥышәарақәа ҳанрықәшәо агәра ганы ҳаҟазар ҳалшоит : аҵыхәтәанынӡа Иегова ҳиқәгәыӷуазар , иҳазхымго ак ҳақәшәартә шалимыршо , насгьы уи ҳхаҳгарц азы аԥсеивгарагьы шҳаиҭо .
Шаҟа ҳгәы арҭынчуазеи уи ҳара !

© 2016 Watch Tower Bible and Tract Society of Pennsylvania
АЦӘАҾЫ :
Ефиопиа ашьхараҿы аиашьа ҩыџьа ахацәа Абиблиа аҟынтә ажәеинраала дырзаԥхьаны , Аҳра иазку ажәабжь бзиа рзеиҭеиҳәоит .
Арҭ ақыҭауаа напыла иҟаҵоу абамба иалху акасқәа рықәыршәуп .
АУААԤСЫРА
АЖӘАБЖЬҲӘАҨЦӘА
2015 ШЫҚӘСАЗЫ АХӘЫЛԤАЗ АҾЫ ИҞАН
Бесплатно .
Это издание — часть всемирной библейской просветительной деятельности , которая проводится христианскими Свидетелями Иеговы и поддерживается добровольными пожертвованиями .
Даҽакала иарбамзар , Ауриатә Ҩырақәа рҟынтә ацитатақәа еиҭагоуп урысшәала иҭыжьу « Иԥшьоу Аҩыра — Адунеи ҿыц аиҭага » аҟынтә , Ақьырсиантә Бырзен Ҩырақәа аагоуп аԥсышәала иҭыжьу Ауасиаҭ Ҿыц аҟынтә , Аԥсаломқәа рҟынтә ацитатақәа аагоуп аԥсышәала иҭыжьу Аԥсалҭыр аҟынтә ( ириашоуп иҿыцу аҩышьаԥҟарақәа инарықәыршәаны ) .
Егьи аиҭага : АдҾ — ацитатақәа еиҭагоуп урысшәала иҭыжьу « Иԥшьоу Аҩыра — Адунеи ҿыц аиҭага » аҟынтә .
« Сара ишәыласҳәеит . . . иагьынасыгӡоит .
Уи гәҭакыс исымоуп , иагьыҟасҵоит » ( ИС . [ ИС . ] 46 : 11 ) .
АШӘАҚӘА : 147 , 149
Гәҭакыс имоузеи Иегова ауаатәыҩса рганахь ала ?
Иаԥырхагамхазеи Анцәа игәҭакы анагӡара ?
Ишԥанагӡахо Иегова игәҭакы ?
1 , 2 . а ) Иаҳзааиртызеи Иегова ?
б ) Зыгәра ҳнаргозеи Исаиа ( Исаия ) 46 : 10 , 11 , насгьы 55 : 11 ирну ажәақәа ?
АБИБЛИА иану раԥхьатәи ажәақәа даара имариоуп , аха даара иҵаулоу аҵакы рымоуп : « Раԥхьаӡа Анцәа ишеит ажәҩани адгьыли » ( Аҟаз .
[ Быт . ] 1 : 1 ) . Ииашаҵәҟьаны ҳара Анцәа иишаз зегьы аҵыхәтәанынӡа аилкаара ҳалшом , иаҳҳәап , акосмос , алашара , агравитациа .
Жәҩантәыла зегь аҿы ҳара иаҳбарҭоу зынӡа имаҷӡоуп ( Еккл . [ Эккл . ] 3 : 11 ) .
Аха Иегова адгьыли ауаатәыҩсеи ирыдҳәалоу игәҭакы ҳзааиртит .
Уи инақәыршәаны иара иеиԥшны иишаз ахацәеи аҳәсеи адгьыл зеиԥшыҟам ҩныс ирзыҟалар акәын ( Аҟаз . [ Быт . ] 1 : 26 ) .
Ауаа Анцәа ихәыҷқәа ракәзар акәын , иара урҭ Раб иакәзар акәын .
Аха Аҟазаара ( Бытие ) 3 - тәи ахаҿы ишаҳәо еиԥш , Иегова имаз агәҭакы ашәарҭара иҭагылеит ( Аҟаз . [ Быт . ]
3 : 1 — 7 ) . Аха уи ашәарҭара Иегова дыззымиаауаз акәмызт , избанзар аӡәгьы илшом Иегова иԥырхагахара ( Ис . [ Ис . ]
46 : 10 , 11 ; 55 : 11 ) . Убри аҟынтә ҳара агәра ганы ҳаҟоуп Иегова раԥхьатәи игәҭакы ианаамҭаҵәҟьоу ишыҟало .
а ) Иарбан ҵабыргқәоу абиблиатә жәабжь аилкааразы даара ихадоу ?
б ) Избан урҭ реилыргара зҳахәҭоу ?
в ) Иарбан зҵаарақәоу еилҳарго ?
Ҳәарада , ҳара ибзианы иаҳдыруеит адгьыли ауаатәыҩсеи ирыдҳәалоу Анцәа игәҭакы , насгьы уи агәҭакы анагӡараҿы Иисус Христос ироль хада иазкны Абиблиа иану .
Арҭ аҵабыргқәа даара ихадоуп , иҟалап Анцәа Иажәа аҵара ҳаналага зегь раԥхьаӡа урҭ ракәзар еилаҳкааз .
Уажәшьҭа ҳаргьы даараӡа ихадоу арҭ аҵабыргқәа гәыкала иҟоу ауаа ирзеиҭаҳҳәар ҳҭахуп .
Ҳара ари астатиа ҳахысуеит Христос иԥсра агәаларшәара ахәылԥаз ахь иахьынӡалшо ирацәаҩны ауаа ааԥхьара рыҭаразы гәацԥыҳәарала аџьабаа анаҳбо ( Лука 22 : 19 , 20 ) .
Уи аиқәшәарахь иааиуа ауаа Анцәа игәҭакы иазкны еилыркаауа рацәоуп .
Ахәылԥаз ҟалаанӡа мышқәак роуп инхаз , убри аҟынтә уажәы иаамҭоуп Абиблиа зҳарҵо , насгьы гәыкала иҟоу егьырҭ ауаа ари ахҭыс ахь аинтерес рызцәыргаразы ҳхы иаҳархәаша азҵаарақәа рызхәыцра .
Шәааи х-зҵаарак еилҳаргап : иарбан гәҭаку адгьыли ауаатәыҩсеи рганахь ала Анцәа раԥхьаӡа имаз ?
Избан уи агәҭакы макьана изынамӡац ?
Избан еиҳарак Иисус Христос иҿыхратә ԥсхҭынҵара уи агәҭакы анагӡараҿы ихадоу ароль зааннакыло ?
Ишԥаҳараркуеи ашамҭақәа Иегова ихьӡ ?
Иегова ишамҭақәа апатуқәҵара ду ҳазцәырыргоит .
Ишамҭақәа зегьы џьашьахәуп ( Аҟаз . [ Быт . ] 1 : 31 ; Иер . [ Иер . ]
10 : 12 ) . Иаҳдырҵар алшозеи Иегова ишамҭақәа ирныԥшуа аԥшӡареи аиҿкаареи ?
Иегова ишамҭақәа ҳанрыхәаԥшуа , дара зегьы — ахәыҷӡақәа инадыркны адуқәа рҟынӡа — рхатә роль анагӡаразы ишшоу анеилаҳкаауа , уи ҳаршанхоит .
Иарбан цәаныррақәоу ишәызцәырҵуа ауаҩы иорганизм ахацқәа шеиҿартәу шәаназхәыцуа , ииз аԥшқа даныжәбо , насгьы амра шҭашәо шәанахәаԥшуа ?
Ҳара Иегова ишамҭақәа агәахәара дуӡӡа ҳзааргоит , избанзар Иегова аԥшӡара аилкааразы алшара ҳаҭаны ҳаишеит .
( Уаԥхьа Аԥсалом 18 : 2 [ 19 : 1 , АдҾ ] ; 103 : 24 [ 104 : 24 , АдҾ ] . )
Изыбзоурахазеи Иегова ишамҭақәа еиҿкааны аус ахьеицыруа ?
Иара убасгьы еилыкка иаҳбоит Иегова ишамҭақәа зегьы иалкаау аҳәаақәа шриҭаз .
Иара зехьынџьара аиҿкаара ыҟазарц азы ацәеижьтә , насгьы агәаԥхашәатә нормақәа шьақәиргылеит ( Аԥсал .
18 : 8 — 10 [ 19 : 7 — 9 , АдҾ ] ) . Убри аҟынтә Адунеи аҿы иҟоу зегьы рхатә ҭыԥқәа рымоуп , насгьы Анцәа гәҭакыс имоу аганахь ала дасу ррольқәа нарыгӡоит .
Иегова изакәанқәа ашамҭақәа аус еицыруларц азы анапхгара рнаҭоит .
Абасала , агравитациа Адгьыл акәша-мыкәша атмосфера ааннакылоит , уи аӡқәа рышьҭыҵрақәеи рылаҟәрақәеи ианыруеит , насгьы адгьыл аҿы иҟоу ашамҭақәа зегьы еиҿкааны иҟазарц иацхраауеит .
Ашамҭақәа зегьы , ауаагьы уахь иналаҵаны , абарҭ азакәанқәа рыла ишьақәгылоуп .
Ари аҩыза аиҿкаара иаанарԥшуеит Анцәа адгьыли ауаатәыҩсеи рганахь ала гәҭакыс имоу .
Ҳара иҳамоуп алшара иџьоушьаша ари аиҿкаара зыбзоуроу дызусҭоу ауаа рзеиҭаҳәара ( Аат . 4 : 11 ) .
6 , 7 .
Ҳамҭас ириҭазеи Иегова Адами Евеи ?
Анцәа гәҭакыс иман ауаа наӡаӡа адгьыл аҿы инхаларц ( Аҟаз . [ Быт . ] 1 : 28 ; Аԥсал .
36 : 29 [ 37 : 29 , АдҾ ] ) . Анцәа Адами Евеи аҳамҭақәа рацәаны ириҭеит аҟынтә , аԥсҭазаара иалагәырӷьалар рылшон .
( Уаԥхьа Иаков 1 : 17 . )
Иара алхра ахақәиҭреи , ахәыцра алшареи , абзиабареи , насгьы аиҩызара аизырҳара алшареи рылаҵаны ишеит .
Ҳазшаз Адам диацәажәон , насгьы азыӡырҩра ааирԥшлар шилшо иирҵон .
Иара Адам имч ихы ишаирхәаша , аԥстәқәеи аԥсаатәқәеи дшырхылаԥшлаша иеилиркаауан , насгьы адгьыл ақәаарыхра шаҭаху изеиҭеиҳәон ( Аҟаз . [ Быт . ] 2 : 15 — 17 , 19 , 20 ) .
Уи адагьы , Иегова Адами Евеи аҳареи , абареи , агьама аилкаареи , афҩы аҳареи , акьысра анырреи реиԥш иҟоу ацәаныррақәа рылаҵаны ишеит .
Абарҭ зегь рыбзоурала џьанаҭ дгьыл аҿы аԥсҭазаара инагӡаны иалагәырӷьаларц рылшон .
Адами Евеи наунагӡа рџьабаа агәахәара рзаанагалар , рус иалагәырӷьалар , насгьы еснагь иҿыцу ак еилыркаалар рылшон .
Иаҵанакуази еиҭа Анцәа игәҭакы ?
Иегова Адами Евеи инаӡоу ахшара роуртә ишеит .
Анцәа иҭахын урҭ рыхшарагьы ахәыҷқәа рхылҵырц , убас ала ауаатәыҩса адгьыл зегь ықәдырҭәаарц .
Анцәа иҭахын Адами Евеи урҭ рыхшареи ирхылҵуа бзиа ирбаларц , иара раԥхьатәи инаӡаз ауаа бзиа ишибаз еиԥш .
Аԥсҭазааразы иаҭаху зегь ахьыҟаз адгьыл наӡаӡа анхара ахьрылшоз ҩныс ирзыҟалар акәын ( Аԥсал . 113 : 24 [ 115 : 16 , АдҾ ] ) .
Иарбан хықәку Аҟазаара ( Бытие ) 2 : 16 , 17 иану адҵа иамаз ?
Аха Анцәа игәҭакы иаразнак иҟамлеит .
Избан ?
Иегова Адами Евеи имариаз адҵа риҭеит , уи иднарбон ирыҭаз ахақәиҭра аҳәаақәа шамоу .
Иара Адам иеиҳәеит : « Уара узхара уфар улшоит абаҳчаҿы иҟоу аҵлақәа зегь рҟынтә .
Аха ацәгьеи абзиеи уеилзыркаауа аҵла , убри аҟынтә иумфан , избанзар уи аҟынтә иануфа аҽны , хымԥада , уԥсуеит » ( Аҟаз . [ Быт . ] 2 : 16 , 17 ) .
Адами Евеи ари адҵа аилкаара рцәыуадаҩмызт , уи ақәныҟәарагьы мариан , избанзар афатә меигӡарахда ирыман .
9 , 10 . а ) Ихареиҵазеи Аҩсҭаа Иегова ?
б ) Иарбан ӡбароу Адами Евеи ирыдыркылаз ?
( Шәахәаԥш астатиа алагамҭаҿы иаагоу асахьа . )
Аҩсҭаа Аџьныш амаҭ ихы иархәаны Ева дижьеит , насгьы Лаб Иегова дизымӡырҩырц лгәазҭеиҵеит .
( Уаԥхьа Аҟазаара [ Бытие ] 3 : 1 — 5 ; Аат .
12 : 9 . )
Аҩсҭаа Ева длазҵааит : « Ииашаҵәҟьаны иҳәама Анцәа , абаҳчаҿы иҟоу аҵлақәа зегь рҟынтә ишәфар ҟалом ҳәа ? »
Даҽакала иуҳәозар , иара иҳәеит : « Ишәҭаху аҟаҵара азин шәымаӡами ? »
Анаҩс иаартны амц иҳәеит : « Мап , шәыԥсӡом » .
Уи ашьҭахь Аҩсҭаа Ева агәра лиргеит Анцәа дизымӡырҩыр шлылшо .
Уи ус леиҳәеит : « Аха идыруеит Анцәа уи аҟынтә [ ацәгьеи абзиеи уеилзыркаауа аҵла аҟынтә ] ашәыр анышәфо аҽны шәыблақәа шыхтуа » .
Убасала Аҩсҭаа иҭахын Ева агәра лиргарц Иегова уи аҵла аҟынтә ашәыр афара азин зримҭаз ибзиоу ак рцәиҵәахырц ахьиҭахыз акәушәа .
Анаҩс джьаны « Анцәа иеиԥш ацәгьеи абзиеи здыруа шәакәны » шәҟалоит ҳәа ажәа лиҭеит .
Адами Евеи иҟарҵаша рыӡбар акәын : Иегова изиашаны иаанхару , мамзаргьы амаҭ иазыӡырҩру .
Урҭ Анцәа идҵа еиларгарц рыӡбеит .
Уи ала Аҩсҭаа иҿагылара иадгылеит .
Дара Раб Иегова ицәхьаҵит , насгьы инапхгара азыӡырҩра ирнаҭоз ахьчара мап ацәыркит ( Аҟаз . [ Быт . ] 3 : 6 — 13 ) .
Избан Иегова Адами Евеи иаадырԥшыз аҿагылара ус баша изаанимыжьыз ?
Адами Евеи Иегова ианиҿагыла , анаӡара рцәыӡит .
Уи инеиҳангьы , Иегова ицәыхарахеит , избанзар иблақәа « ацәгьара ахәаԥшразы мыцхәы ицқьоуп » .
Иара амцқьара ичҳаӡом ( Авв . [ Авв . ]
1 : 13 ) . Ус акәмызҭгьы , ишамҭақәа зегьы — адгьыл аҿгьы ажәҩан аҿгьы — ашәарҭара иҭагылон .
Аха зегь раԥхьа иргыланы , Иегова Едемтәи абаҳчаҿы иҟалаз ус баша иаанижьызҭгьы , Анцәа игәра агара алшоу иалымшоу азҵаара цәырҵуан .
Аха Иегова еснагь изакәанқәеи ипринципқәеи дрызиашаны даанхоит , насгьы ахаан еилеигаӡом ( Аԥсал .
118 : 142 [ 119 : 142 , АдҾ ] ) . Адами Евеи алхра ахақәиҭра ахьрымаз Анцәа изакәанқәа рызхьамԥшра азин рнаҭомызт .
Дара Иегова иахьиҿагылаз иахҟьаны иԥсит , насгьы излыхыз адгьылтә сабахь игьежьит ( Аҟаз . [ Быт . ]
3 : 19 ) . Ирыхьзеи Адам ихылҵшьҭра ?
Адами Евеи ацәгьеи абзиеи уеилзыркаауа аҵла аҟынтә ашәыр анырфа ашьҭахь , акзаара ахьыҟоу Анцәа иҭаацәара иахәҭакны изаанхомызт .
Иегова урҭ Едемтәи абаҳча аҟынтә наунагӡа иҭицеит ( Аҟаз . [ Быт . ]
3 : 23 , 24 ) . Адами Евеи иаадырԥшыз аҿагылара алҵшәа бааԥсқәа рнырыртә алиршеит .
( Уаԥхьа Ҩынтәзакәан [ Второзаконие ] 32 : 4 , 5 . )
Ауаа анаӡара анырцәыӡ ашьҭахь , Анцәа иҟазшьақәа инаӡаны раарԥшра рылшомызт .
Адам имацара иакәӡам наӡаӡатәи аԥсҭазаара зцәыӡыз , иара ихҟьаны ихылҵшьҭрагьы анамӡареи , агәнаҳаи , аԥсреи рҭынхеит ( Рим .
5 : 12 ) . Ихылҵыз зегьы наӡаӡа анхара алшара рымихит .
Уи адагьы , Адами Евеи , насгьы урҭ ирхылҵыз инаӡоу ахшара аиура рылшомызт .
Аҩсҭаа Аџьныш илшеит Адами Евеи Анцәа иҟәыгара , уи иахьагьы ауаа рырҩашьара даҿуп ( Иоанн 8 : 44 ) .
Ииҭахузеи Анцәа ауаа рзы ?
Анцәа ауаатәыҩса уаанӡа еиԥш бзиа ибоит .
Адами Евеи Иегова ишиҿагылазгьы , ауааи иареи аизыҟазаашьа бзиақәа рыбжьазарц , насгьы аӡәгьы дҭамхарц иҭахуп ( 2 Пиотр 3 : 9 ) .
Убри аҟынтә аҿагылара ашьҭахь Анцәа иаразнак иҽазишәеит ауаа инышәарц .
Уи аамҭазгьы ииашоу инормақәа еилеимгаӡеит .
Аха ишԥалшахеи уи ?
а ) Иҟаиҵазеи Иегова ауаа реиқәырхаразы , Иоанн 3 : 16 иану инақәыршәаны ?
б ) Иарбан зҵаароу Абиблиахь аинтерес аазырԥшуеи ҳареи еилҳаргар ҳалшо ?
Уаԥхьа Иоанн 3 : 16 .
Ахәылԥаз ахь ааԥхьара заҳҭо ауаа ари ажәеинраала рдыруазар ауеит .
Аха ишԥаҳнаҭо Христос иԥсхҭынҵара наӡаӡатәи аԥсҭазаара ?
Ахәылԥаз апериод азы иҟоу ажәабжьҳәаратә кампаниа аан , Ахәылԥаз аҿы , насгьы уахь инеиз ҳанырҭаауа , ҳара иҳамоуп алшара аҵабырг аилкаара зҭаху гәыкала иҟоу ауаа ихадоу ари азҵаара аҭак аиура ҳрыцхраар .
Христос иԥсхҭынҵара Иегова ибзиабареи иҟәыӷареи шаанарԥшуа еиҳа инарҵауланы ианеилыркаалак , уи даара иџьаршьар ауеит .
Ирзеиҭаҳҳәар ҳалшозеи аҿыхра иазкны ?
Дызлаиеиԥшымзи Иисус Адам ?
Иегова ҳҿихырц азы инаӡаз ауаҩы дҳаиҭеит .
Ари ауаҩы Иегова дизиашаны даанхар , насгьы агәыӷра змамыз ауаатәыҩса иԥсҭазаара рыхҭынҵара дазхиазар акәын ( Рим . 5 : 17 — 19 ) .
Иегова ихшаазаҵәу Иԥа иԥсҭазаара ажәҩан аҟынтә адгьыл ахь ииаигеит ( Иоанн 1 : 14 ) .
Абас Иисус зны Адам дшыҟаз еиԥш инаӡаз уаҩхеит .
Аха Адам иеиԥш акәымкәа , Иисус еснагь дрықәныҟәон Иегова инаӡаз ауаҩы изы ишьақәиргылаз анормақәа .
Иара аԥышәара ӷәӷәақәа дышрықәшәозгьы , агәнаҳа ҟаимҵеит , насгьы Анцәа изакәанқәа рҟынтә акгьы еилеимгеит .
Избан аҿыхра даара зыхә ҳараку ҳамҭоуп ҳҳәар зҳалшо ?
Инаӡаз ауаҩ иеиԥш , Иисус иԥсҭазаара ҳахҭынҵаны агәнаҳаи аԥсреи рҟынтә ауаа ахақәиҭра рыҭара илшон .
Иисус днаӡан , аҵыхәтәанынӡа Анцәа дизиашан , насгьы дизыӡырҩуан — убас Адамгьы иҟаиҵалар акәын ( 1 Тим .
2 : 6 ) . Христос иԥсҭазаара ҳахҭниҵеит , уи иԥсхҭынҵара ахацәеи , аҳәсеи , ахәыҷқәеи зегьы наӡаӡа анхара алшара рнаҭеит ( Матф . 20 : 28 ) .
Ааи , аҿыхра Анцәа раԥхьатәи игәҭакы анагӡараҿы ихадоу ароль ааннакылоит ( 2 Кор .
1 : 19 , 20 ) .
Иалшахазеи аҿыхра абзоурала ?
Иегова ҳара аҿыхра ҳаиҭарц азы ахә ду ишәеит ( 1 Пиотр 1 : 19 ) .
Анцәа ауаатәыҩса рыхә ҳаракны ишьоит аҟынтә , ихшаазаҵә Иԥа ҳара ҳзы дыԥсыртә аҩижьит ( 1 Иоанн 4 : 9 , 10 ) .
Инықәырԥшны иуҳәозар , Иисус Адам ихаҭыԥан абыс даҳзыҟалеит ( 1 Кор .
15 : 45 ) . Уи иабзоураны Иисус аԥсра аҟынтә ахақәиҭра адагьы , Анцәа иҭаацәара еиҭа ҳахәҭакны аҟалара алшара ҳаиҭеит .
Иисус иԥсхҭынҵара шьаҭас иҟаҵаны , Иегова ииашоу инормақәа еиламгакәа иҭаацәарахь ҳидикылар илшоит .
Шәазхәыц шаҟа иссирхо Анцәа изиашоу ауаа инаӡаны ианыҟало .
Ажәҩан аҿгьы адгьыл аҿгьы инхало зегьы ҭаацәарак еиԥш акзаара рыбжьазаалоит .
Усҟан ҳара Анцәа ихәыҷқәа ҳакәны ҳҟалоит ( Рим . 8 : 21 ) .
Данбаҟалои Иегова зегьы рзы зегь иакәны ?
Аҩсҭаа Иегова дшиҿагылазгьы , Анцәа ауаа бзиа рбара даҟәымҵӡеит .
Ҳара ҳшынаӡамгьы , Аҩсҭаа илшаӡом Иегова иахь азиашара аарԥшра даҳԥырхагахар .
Аҿыхра абзоурала Иегова ҳара аҵыхәтәанынӡа ҳнаӡахарц дҳацхраауеит .
Шәхаҿы иаажәг Аԥа дхазҵо зегьы наӡаӡа анхара анрылшо , аԥсҭазаара зеиԥшрахо ( Иоанн 6 : 40 ) .
Абзиабара ду аазырԥшуа иҟәыӷоу Ҳаб Иегова раԥхьатәи игәҭакы наигӡоит , насгьы адгьыл аҿы инхало ауаа зегьы наӡахарц дрыцхраауеит .
Усҟан Иегова зегьы рзы зегь иакәны дҟалоит ( 1 Кор .
15 : 28 ) . а ) Ҳгәы зызҭанаҵалар акәзеи аҿыхразы иааҳарԥшуа аџьшьара ?
( Шәахәаԥш арамка « Иаԥсоу рыԥшаара шәаҿыз » . ) б ) Еилҳаргозеи анаҩстәи астатиаҿы ?
Аҿыхразы иааҳарԥшуа аџьшьара ҳгәазҭанаҵалар ауп хәы змам ари аҳамҭа иаанаго азылԥхарақәа ауаа рзеиҭаҳәаразы иҳалшо зегь аҟаҵара .
Ауаа ирдыруазар ауп аҿыхра абзоурала Иегова ауаатәыҩса зегьы наӡаӡа анхаразы агәыӷра шриҭаз .
Аха иҟоуп аҿыхра еиҭа иаҳнаҭо .
Анаҩстәи астатиаҿы ҳара еилҳаргоит Христос иԥсхҭынҵара Аҩсҭаа Едемтәи абаҳчаҿы ишьҭихыз ихадоу азҵаарақәа ишрыдҳәалоу .
АХӘЫЛԤАЗ ахь ааԥхьаратә бӷьыц ҳорганизациа иҭнажьуа икьыԥхьу апубликациақәа рҟынтәи зегь раасҭа атираж дууп .
Ҵыԥхтәи ашықәс азы 440 - ҟа миллион ааԥхьаратә бӷьыцқәа 530 бызшәа инареиҳаны рыла икьыԥхьын .
Иҟалап Ахәылԥаз ҟалаанӡа аларҵәара шәахьымӡакәа ишәзынхаз ыҟазар .
Издыруада , руак иаԥсоу аӡәы Ахәылԥаз ахь ацара игәазҭанаҵар ( Матф . 10 : 11 ) .
« Аҳамҭа ҳалалқәа , аҳамҭа наӡақәа зегьы . . . Аб иаҳзааишьҭуеит » ( ИАК . 1 : 17 ) .
АШӘАҚӘА : 148 , 109
. . Иегова ихьӡ арҳаракра ?
. . Анцәа Иаҳра ?
. . Анцәа игәҭакы анагӡара ?
Иарбан зылԥхарақәоу аҿыхра абзоурала иалшахаз ?
ХРИСТОС иҿыхратә ԥсхҭынҵара абзоурала ауаа азылԥхарақәа рацәаны ироур рылшоит .
Аиашара бзиа избо Адам ихылҵшьҭрақәа зегьы Анцәа иҭаацәара иахәҭакны иҟалар ауеит .
Уи адагьы , аҿыхра наӡаӡа анхаразы агәыӷра ҳнаҭоит .

Аха уи мацара акәӡам .
Иисус Иегова ииашоу инормақәа дрызиашаны ауаа рзы аԥсра дахьазхиаз ихадоу азҵаарақәа ирыдҳәалоуп ( Аур .
1 : 8 , 9 ) . а ) Иарбан акрызҵазкуа зҵаарақәоу Иисус анцәаиҳәараҿы ишьҭихыз ?
( Шәахәаԥш астатиа алагамҭаҿы иаагоу асахьа . ) б ) Еилҳаргозеи ари астатиаҿы ?
Иисус иԥсра ҩышықәсаҟа шагыз иҵаҩцәа Анцәа иҳәашьа дирҵон : « Жәҩан иҟоу Ҳаб !
хьӡи-ԥшеи амазааит Уара ухьӡ ; Иааиааит Уара Уԥсҳара ; иҟалааит угәаԥхара , хыхь , ажәҩан аҿ аиԥш , ҵаҟа адгьыл аҿгьы » ( Матф .
6 : 9 , 10 ) . Аҿыхра еиҳа ахә ҳшьаларц азы ҳазхәыцып уи Анцәа ихьӡ арҳаракреи , Иаҳреи , игәаԥхара анагӡареи ишрыдҳәалоу .
Иаанарԥшуазеи Анцәа ихьӡ , насгьы ишԥаирџьеи Аҩсҭаа иԥшьоу ари ахьӡ ?
Узҿыԥшуа анцәаиҳәараҿы зегь раԥхьаӡа иргыланы Иисус Анцәа ихьӡ арҳаракразы Анцәа диҳәон .
Иегова ихьӡ иаанарԥшуеит зегьы дышреиӷьу , зегь раасҭа дшыҳараку , насгьы дшыцқьоу .
Даҽазны Иисус Анцәа даниҳәоз , Иегова « Саб Ацқьа » ҳәа изиҳәеит ( Иоанн 17 : 11 ) .
Иегова дыԥшьоуп аҟынтә , ипринципқәеи изакәанқәеи зегьы ԥшьоуп .
Аха Аҩсҭаа гызмалрыла ихы аарԥшны , Едемтәи абаҳчаҿы Анцәа ауаа рзы анормақәа рышьақәыргылара азин имаӡам ҳәа иҳәеит .
Иегова ацәгьа изҳәаны , Аҩсҭаа Анцәа иԥшьоу ихьӡ ирџьеит ( Аҟаз . [ Быт . ]
3 : 1 — 5 ) . Дышԥацхраауаз Иисус Анцәа ихьӡ арҳаракра ?
Иисус иакәзар , иара Иегова ихьӡ гәыкала бзиа ибон ( Иоанн 17 : 25 , 26 ) .
Иара Анцәа ихьӡ арҳаракра дацхраауан .
( Уаԥхьа Аԥсалом 39 : 9 — 11 [ 40 : 8 — 10 , АдҾ ] . )
Адгьыл аҿы данынхоз , иара еснагь ихы ииашаны имҩаԥигон .
Убас иара Анцәа ишамҭақәа зегь рзы ишьақәиргылаз анормақәа шиашоу , насгьы ахәарҭа шырзаанаго ҳирбеит .
Аҩсҭаа Иисус дгәаҟны дыԥсыртә шыҟаиҵазгьы , зегь акоуп Иисус жәҩантәи Иаб дизиашаны даанхеит .
Абасала Иисус иааирԥшит инаӡоу ауаҩы Анцәа ииашоу инормақәа аҵыхәтәанынӡа рықәныҟәара шилшо .
Ишԥаҳалшо Анцәа ихьӡ арҳаракра ?
Ишԥааҳарԥшуеи Иегова ихьӡ бзиа ишаҳбо ?
Ҳхымҩаԥгашьала .
Иегова ҳара ҳацқьазарц иҭахуп .
( Уаԥхьа 1 Пиотр 1 : 15 , 16 . )
Уи иаанагоит Иегова заҵәык имаҵ ҳаулар , насгьы гәыкала иара ҳаизыӡырҩлар шҳахәҭоу .
Ҳара ианҳашьҭашәарыцогьы , Анцәа изакәанқәеи инормақәеи инарықәыршәаны анхара ҳҽазаҳшәоит .
Иашарала ҳхы анымҩаԥаҳго , Иегова ихьӡ ҳараҳкуеит ( Матф . 5 : 14 — 16 ) .
Иԥшьоу ажәлар раҳасабала , ҳара ҳхымҩаԥгашьала Иегова изакәанқәа ахәарҭа шаҳзаарго , насгьы Аҩсҭаа иажәақәа шымцу ааҳарԥшуеит .
Агхақәа ҟаҳҵозар гәыкала ҳахьхәуеит , насгьы Иегова длазырҟәуа аусқәа уаҳа иҟаҳҵаӡом ( Аԥсал .
78 : 9 [ 79 : 9 , АдҾ ] ) . Избан Иегова ҳшынаӡамгьы , уаа иашақәаны ҳиԥхьаӡар зилшо ?
Христос иԥсхҭынҵара шьаҭас иҟаҵаны , Иегова агәрахаҵара змоу ауаа рыгәнаҳақәа ранаижьуеит .
Иара иҽизызкуа ауаа ииашоу маҵзуҩцәас иԥхьаӡоит .
Иегова урҭ уаа иашақәоуп ҳәа рылеиҳәоит , насгьы Анцәа идоуҳала иалху иара иԥацәаны , егьырҭ ауасақәа иҩызцәаны иԥхьаӡоит ( Иоанн 10 : 16 ; Рим . 5 : 1 , 2 ; Иак . 2 : 21 — 25 ) .
Абас , аҿыхра уажәнатә Ҳаб иҿаԥхьа уаа иашақәаны аҟалара , насгьы ихьӡ арҳаракра ҳалнаршоит .
Иарбан Аҳра иадҳәалоу зылԥхарақәоу аҿыхра абзоурала иалшахаз ?
Узҿыԥшуа анцәаиҳәараҿы анаҩс Иисус Анцәа диҳәон « иааиааит Уара Уԥсҳара » ҳәа .
Ишԥадҳәалоу аҿыхра Анцәа Иаҳра ?
Анцәа Иаҳра шьақәгылоуп Иисуси адгьыл аҿы иалху 144 000 - ҩык ауааи рыла . Аҿыхра абзоурала дара ажәҩан ахь рыԥсы ҭаҵахарц алшахеит ( Аат .
5 : 9 , 10 ; 14 : 1 ) . Урҭ аҳцәеи аԥшьаҩцәеи раҳасабала амаҵ рулоит , насгьы Иисуси дареи зқьышықәса рыҩныҵҟа адгьыл напхгара азырулоит .
Адгьыл зегь џьанаҭны иҟалоит , Анцәа изиашоу ауаа наӡахоит , насгьы ажәҩан аҿгьы , адгьыл аҿгьы амаҵ зуа зегьы акзаара ахьыҟоу Анцәа иҭаацәара иахәҭакхоит ( Аат . 5 : 13 ; 20 : 6 ) .
Иисус амаҭ ахы ҭаԥиҽуеит , насгьы Аҩсҭаа иааирԥшыз аҿагылара иаанагаз алҵшәа бааԥсқәа наӡаӡа иқәигоит ( Аҟаз . [ Быт . ]
3 : 15 ) . а ) Дышԥарыцхраауаз Иисус иҵаҩцәа Анцәа Иаҳра инанагӡо ароль шаҟа ихадоу аилкаара ?
б ) Ишԥаҳалшо Аҳра ҳшазиашоу ааҳарԥшыр ?
Иисус адгьыл аҿы амаҵ аниуаз , иара иҵаҩцәа дрыцхраауан Анцәа Иаҳра инанагӡо ароль шаҟа ихадоу аилкаара .
Аӡы иҽанӡааих ашьҭахьҵәҟьа , Анцәа Иаҳра иазку ажәабжь бзиа зегьы рылаҳәара далагеит ( Лука 4 : 43 ) .
Ажәҩан ахь дцаанӡа , Иисус иҵаҩцәа « адгьыл зегьы аҟны шаҳаҭцәас » изыҟаларц рыдиҵеит ( Аус . 1 : 6 — 8 ) .
Аҳра иазку ажәабжьҳәара абзоурала , адунеи зегь аҿы ауаа аҿыхра аӡбахә еилыркааит , насгьы Анцәа Иаҳра иадгылеит .
Иахьа Анцәа Иаҳра ҳшазиашоу ааҳарԥшуеит адгьыл аҿы инхо Христос иашьцәа ҳрыцхраауазар , идҵа наҳагӡозар , насгьы зехьынџьара Аҳра иазку ажәабжь бзиа ауаа ирылаҳҳәозар ( Матф .
24 : 14 ; 25 : 40 ) . Избан Иегова ауаатәыҩса рганахь ала игәҭакы шынагӡахо агәра ганы ҳзыҟоу ?
Ииҳәарц ииҭахызи Иисус , « иҟалааит угәаԥхара , хыхь , ажәҩан аҿ аиԥш , ҵаҟа адгьыл аҿгьы » ҳәа аниҳәоз ?
Иегова Ҳазшаз иоуп .
Иажәақәа зегьы хымԥада анагӡахара иаҿуп ( Ис . [ Ис . ]
55 : 11 ) . Иара Аҩсҭаа иҿагылара игәҭакы анагӡара иаԥырхагахартә алиршаӡом .
Аԥхьанатә Иегова иҭахын адгьыл зегь аҿы Адами Евеи инаӡаз рыхшара ықәынхаларц ( Аҟаз . [ Быт . ]
1 : 28 ) . Дара ахәыҷқәа рмоуӡакәа иԥсызҭгьы , адгьыл урҭ рхылҵшьҭрала ақәырҭәааразы Анцәа имаз агәҭакы анаӡара залшахомызт .
Убри аҟынтә раԥхьатәи ауаа агәнаҳа аныҟарҵа ашьҭахь , Иегова урҭ ахшара роуларц рылиршеит .
Аҿыхра абзоурала Анцәа агәрахаҵара змоу ауаа анаӡара аиуреи наӡаӡа анхареи алшара риҭеит .
Иегова даара бзиа ҳаибоит , насгьы иара иахь азыӡырҩра аазырԥшуа раԥхьаӡа дара рзы игәы иҭеикыз аԥсҭазаара роурц иҭахуп .
Иалыршахазеи аҿыхра абзоурала ?
Иаҳҳәар ҳалшозеи миллиардҩыла иԥсхьоу , аха Иегова дахьырзымдыруаз азы имаҵ зымуаз ауаа рзы ?
Аҿыхра абзоурала иԥсхьоу рыԥсы ҭалар алшахеит .
Бзиа ҳазбо жәҩантәи Ҳаб урҭ ауаа рыԥсы ҭеиҵоит , игәҭакы деилиркаауеит , насгьы наӡаӡатәи аԥсҭазаара риҭоит ( Аус .
24 : 15 ) . Иегова ауаа ԥслар иҭахӡам .
Иара иҭахуп урҭ наӡаӡа инхалар .
Иегова аԥсҭазаара дахыҵхырҭоуп , убри аҟынтә ауаа рыԥсы анҭеиҵалак , урҭ Абыс дырзыҟалоит ( Аԥсал .
35 : 10 [ 36 : 9 , АдҾ ] ) . Иисус Анцәа ҳиҳәаларц ҳирҵон : « Жәҩан иҟоу Ҳаб ! » ( Матф .
6 : 9 ) . Иегова Иисус иԥсхьоу рыԥсы аҭаҵараҿы ихадоу ароль изалихит ( Иоанн 6 : 40 , 44 ) .
Џьанаҭ дгьыл аҿы Иисус иажәақәа наӡоит : « Сара соуп анарцәгыларагьы [ « аԥсҭаларагьы » , АдҾ ] абзазарагьы » ( Иоанн 11 : 25 ) .
Иарбан гәҭаку Иегова ҵҩа змам ажәлар рганахь ала имоу ?
Иегова иалху рымацара рахь ауп агәшаҭара ахьааирԥшуа ҳәа ахәыцра иаԥсам .
Иисус иҳәеит : « Анцәа игәаҳәара назыгӡо дарбанзаалакь Сара дсашьоуп , дсаҳәшьоуп , дсануп » ( Марк 3 : 35 ) .
Анцәа гәҭакыс имоуп ахылҵшьҭрақәеи , ажәларқәеи , абызшәақәеи рҟынтә ҵҩа змам ажәлар иара имаҵзуҩцәа ракәны иҟаларц .
Аҿыхрахь агәрахаҵара аазырԥшуа , насгьы Анцәа игәаԥхара назыгӡо игәырӷьаҵәа ирҳәар рылшоит : « Ҳаиқәырхара зыбзоуроу атәарҭа ҳарак аҿы иқәҭәоу ҳ-Анцәеи Асыси роуп » ( Аат . 7 : 9 , 10 , АдҾ ) .
Ишԥаанарԥшуеи узҿыԥшуа анцәаиҳәара азыӡырҩра аазырԥшуа ауаа рзы Иегова гәҭакыс имоу ?
Иисус узҿыԥшуа анцәаиҳәараҿы Анцәа дзызиҳәоз иҳаилнаркаауеит Иегова азыӡырҩра аазырԥшуа ауаа рзы гәҭакыс имоу .
Ҳара уи анцәаиҳәара инақәыршәаны анхара ҳҭахуп , насгьы Иегова ихьӡ арҳаракразы , мамзаргьы хьӡи-ԥшеи иҭаразы , иҳалшо зегь аҟаҵара ҳҽазаҳшәоит ( Ис . [ Ис . ]
8 : 13 ) . Иисус ихьӡ иаанагоит « Иегова аиқәырхара иоуп » .
Аҿыхра абзоурала иҳауа аиқәырхара Иегова ихьӡ арҳаракуеит . Анцәа Иаҳра абзоурала азыӡырҩра аазырԥшуа ауаа аҿыхра иадҳәалоу азылԥхарақәа рацәаны ироуеит .
Узҿыԥшуа анцәаиҳәара еилыкка иаҳнарбоит Анцәа игәаԥхара анагӡара акгьы шаԥырхагамхо ( Аԥсал . 134 : 6 [ 135 : 6 , АдҾ ] ; Ис . [ Ис . ]
46 : 9 , 10 ) . Иааҳарԥшуазеи аӡы ҳҽанӡааҳхуа ?
Ишԥааҳарԥшуеи Анцәа иахь аџьшьара аҿыхразы ?
Уи ҳара иҳалшоит , иаҳҳәап , аҿыхрахь агәрахаҵара ааҳарԥшуазар , Иегова ҳҽизаҳкуазар , насгьы аӡы ҳаҽӡааҳхуазар .
Аӡы ҳҽанӡааҳхуа , Иегова ҳшитәу ааҳарԥшуеит ( Рим . 14 : 8 ) .
Абиблиа ишаҳәо ала , ҳаҽӡаахра — ари Анцәа аламыс цқьа ҳаиҭарц азы иҟаҳҵо аҳәара ауп ( 1 Пиотр 3 : 21 ) .
Иегова Христос икаиҭәаз ашьа шьаҭас иҟаҵаны ҳаҳәара аҭак ҟаиҵоит .
Ҳара аҵыхәтәанынӡа агәра ганы ҳаҟоуп иара ҳазқәиргәыӷуа зегь шҳаиҭо ( Рим . 8 : 32 ) .
Ишԥаҳалшо аҿыхра ахә ҳаракны ишаҳшьо ааҳарԥшыр ?
( Шәрыхәаԥш абзацқәа 13 , 14 . )
Избан Анцәа иаҳзааигәоу бзиа иаҳбаларц зҳадиҵо ?
Ишԥаҳалшо ҳара аҿыхразы еиҭа аџьшьара ааҳарԥшыр ?
Иегова иҟаиҵо зегь абзиабара игәазҭанаҵоит аҟынтә , имаҵзуҩцәа зегьы русқәа абзиабара рныԥшлар иҭахуп ( 1 Иоанн 4 : 8 — 11 ) .
Ҳара иаҳзааигәоу бзиа ианаҳбо , жәҩан иҟоу Ҳаб иҵеицәоу ҳакәзарц шаҳҭаху ааҳарԥшуеит ( Матф . 5 : 43 — 48 ) .
Ҳара иаҳзааигәоу бзиа рбара иадҳәалоу аԥҟара иаразнак ицоит Иегова бзиа ибара иадҳәалоу аԥҟара ашьҭахь ( Матф .
22 : 37 — 40 ) . Уи аҩыза абзиабара ҳара иааҳарԥшлар ҳалшоит , иаҳҳәап , Анцәа Иаҳра иазку ажәабжь бзиа ауаа рзеиҭаҳәаразы иҳаду адҵа наҳагӡозар .
Иегова иаҳзааигәоу , еиҳарак ҳагәрахаҵара ҳацеиҩызшо ҳашьцәеи ҳаҳәшьцәеи , бзиа иаҳбаларц иҳадиҵаз адҵа ҳанықәныҟәо , Анцәа иахь ҳабзиабара наӡахоит ( 1 Иоанн 4 : 12 , 20 ) .
а ) Дышԥаҳзылԥхо иахьа Иегова ?
б ) Дышԥаҳзылԥхо ҳаԥхьаҟа ?
Аҿыхра агәра ҳгозар , Иегова ҳара аҵыхәтәанынӡа иҳанаижьуеит , уи ус шакәу Иажәаҿы иануп .
( Уаԥхьа Аусқәа 3 : 19 — 21 . )
Хыхь иаҳҳәеит аҿыхра абзоурала Анцәа идоуҳала иалху Иегова иԥацәаны иҟалар шрылшо ( Рим . 8 : 15 — 17 ) .
Иаҳҳәар ҳалшозеи , ҳара егьырҭ ауасақәа ҳрыҵанакуазар ?
Инықәырԥшны иуҳәозар , Иегова иԥацәаны ҳшыҟаиҵо ала аршаҳаҭга ирхиеит .
Ҳнаӡаны ҳаныҟалалак , насгьы аҵыхәтәантәи аԥышәара анҳхаҳгалак , Иегова гәахәарыла уи аршаҳаҭга инапы аҵаиҩуеит , насгьы иԥацәаны ҳҟаиҵоит ҳҳәар ҳалшоит ( Рим .
8 : 20 , 21 ; Аат . 20 : 7 — 9 ) .
Бзиа иибо ихәыҷқәа рахь иааирԥшуа абзиабара ахаангьы ииасӡом .
Аҿыхра иадҳәалоу азылԥхарақәа ҵыхәаԥҵәара роуам ( Аур .
9 : 12 ) . Уи аҳамҭа ҳамхра аӡәгьы илшом .
Ишԥаҳнаҭо аҿыхра ахақәиҭра ?
Аџьныш гәык-ԥсык ала иахьхәуа аҵыхәтәаны Иегова иҭаацәара иахәҭакны аҟалара дырԥырхагахарц азы акгьы изыҟаҵом .
Иисус Христос адгьыл ахь дааны знык , насгьы наӡаӡа дыԥсит .
Убри аҟынтә ҳаргьы знык , насгьы наӡаӡа ҳҿыхын ( Аур .
9 : 24 — 26 ) . Адам иҟынтә аԥсра ҳҭынхеит , аха Иисус иԥсхҭынҵара наӡаӡатәи аԥсҭазаара ҳзаанагоит .
Аҿыхра абзоурала Аҩсҭаа Аџьныш напхгара ззиуа ари адунеи аҟынтә ахақәиҭра ҳауит , насгьы уаҳа аԥсра ҳацәшәаӡом ( Аур . 2 : 14 , 15 ) .
Иаанагозеи шәара шәзы Иегова ибзиабара ?
Анцәа ҳара иҳаиҭо ақәыргәыӷрақәа зегьы рыгәра угартә иҟоуп .
Ҳара аԥсабара азакәанқәа ахаангьы рыҽшырмыԥсахуа агәра ҳгоит , убасҵәҟьа Иеговагьы иҽшимԥсахуа агәра ҳгоит ( Мал .
[ Мал . ] 3 : 6 ) .
Иегова аԥсҭазаара ҳаҭара адагьы , иара ибзиабара ҳамҭас иҳаиҭеит .
« Ҳара Анцәа бзиа ҳшибаз ҳнырит , уи гәрахаҵарала иҳадаҳкылт .
Анцәа — дыбзиабароуп » ( 1 Иоанн 4 : 16 ) .
Адгьыл зегьы зеиԥшыҟам џьанаҭхоит , уа инхало ауаа зегьы абзиабара аарԥшуа Анцәа иҿыԥшлоит .
Шәааи Анцәа жәҩантәи ишамҭақәеи ҳареи ҳаицҿакны иаҳҳәап : « Хьӡи-ԥшеи ҟәыӷареи , лыԥха-гәыԥхеи изыԥҵәаз , аҳаҭыр , амч-алшара , аӷәӷәара иаҭәазааит , шеишықәса дыҟазааит ҳара Ҳанцәа .
Амин » ! ( Аат .
7 : 12 ) .
3 Хьӡи-ԥшеи рышәҭала уи иаԥсоу

Ақьырсианцәа егьырҭ хьӡи-ԥшеи шрырҭалаша ииашаны иазнеилар ауп .
Иаԥсада уи , насгьы избан ?
Аҭак ари астатиаҿы иаагоуп .
Уа иара убас иазгәаҭоуп иаԥсоу хьӡи-ԥшеи анраҳҭо , хәарҭас иаанаго .
9 Агәрахаҵара аарԥшуа , иҟәыӷоу аӡбарақәа шәыдышәкылала
Абиблиа ишаҳәо ала , ҳара зегьы аӡбарақәа ҳадаҳкылалар ауп .
Избан иҟәыӷоу аӡбарақәа рыдкылара зҳахәҭоу , насгьы иҳацхраауазеи уи аҿы ?
Иаԥсоума зны-зынла ҳаӡбарақәа рыԥсахра ?
Арҭ азҵаарақәа рҭак ари астатиаҿы ишәыԥшаауеит .
15 Гәыкала Иегова имаҵ жәула
21 Инажәгома шәгәаҵанӡа иҩыз зегьы ?
Ҳара ҳнаӡаӡам , насгьы лассы-лассы агхақәа ҟаҳҵоит .
Аха иаанагома уи Иегова иргәырӷьара ҳалшом ҳәа ?
Арҭ аҩ-статиак рҿы ҳара еилҳаргоит иудатәи ԥшьҩык аҳцәа иҟарҵоз агхақәа . Зны-зынла иӷәӷәаз агхақәагьы ҟарҵон .
Аха Иегова урҭ гәыкала имаҵ руан ҳәа иԥхьаӡон .
Иԥхьаӡома Иегова ҳаргьы гәыкала имаҵ ҳуеит ҳәа , агхақәа шыҟаҳҵогьы ?
27 Абиографиа .
Сара аҟәыӷацәа срыцын аҟынтә , аҟәыӷара соуит
32 Ажәытәтәи аҳаԥшьаҿы абиблиатә хьӡы
АБИОГРАФИА
Еиҭеиҳәеит Уильиам Семиуелсон
АРИ ашьыжь Брукингс ақалақь аҿы ( Аладатәи аштат Дакота , Еиду Аштатқәа ) даара ихьҭан .
Аҳауа хьшәашәа аӡын шааигәахо унардыруан .
Исыцызи сареи аҟәараҳәа ҳаиҵасуа ахьҭа ахьыҩназ аказармаҿы арахә аӡы ахьынтәиржәуаз ачан ҳадгылан .
Уи аӡы хьшәашәа ҭан .
Иҟаҳҵози ҳара уа ?
Ишәзеиҭасҳәап сҭоурых .
Саби иашьа Алфреди
Сара сиит март 7 , 1936 шықәсазы , насгьы ԥшьҩык ахәыҷқәа среиҵбын .

Ҳара Аладатәи Дакота амрагыларатәи ахәҭаҿы иҟаз уамак идумыз афермаҿы ҳанхон .
Афермаҿы ҳҭаацәа ирацәаны аус руан , аха уи ҳара ҳзы зегь раасҭа ихадаз акәмызт . 1934 шықәсазы сҭаацәа аӡы рыҽӡаархын , Иегова ишаҳаҭцәаны иҟалеит .
Дара жәҩантәи Ҳаб Иегова рҽизыркит , убри аҟынтә урҭ рзы зегь раасҭа ихадаз Анцәа игәаԥхара анагӡара акәын .
Сабду Кларенс , насгьы саб иашьа Алфред ақалақь Конд ( аштат Аладатәи Дакота ) иҟаз аизара хәыҷ аҿы аилазаара маҵзуҩцәас амаҵ руан ( усҟан аизара аиҳабацәа рхеилак акоординатор убас ишьҭан ) .
Ҳҭаацәараҿы зегьы иааиԥмырҟьаӡакәа аизарақәа ҳарҭаауан , насгьы ҳаԥхьаҟа иҟалараны иҟоу иазкны Абиблиа иану агәыӷра бзиа ауаа рзеиҭаҳәаразы ҩнаҭацыԥхьаӡа ҳцон .

Ҳҭаацәа аҿырԥш бзиа ҳарҭон , насгьы ибзианы ҳазыҟарҵон , уи ҳаԥсҭазаара зегьы ианырит .
Саҳәшьа Доротии сареи фышықәса анҳхыҵуаз Аҳра ажәабжьҳәаҩцәаны ҳҟалеит . 1943 шықәсазы аизарақәа рҿы иҿыцу лагаланы иҟалаз атеократиатә маҵзура ашкол сҽанысҵеит .
Пионерс амаҵ зуеит . 1952 шықәса
Аконгрессқәа рҭаара ҳара ҳзы даара ихадан . 1949 шықәсазы Су-Фолс ақалақь аҿы ( аштат Аладатәи Дакота ) иҟаз аконгресс аҿы « Уже позднее , чем вы думаете ! »
захьӡыз ажәахә иманы дықәгылеит ааԥхьара змаз ажәахәҟаҵаҩ , аиашьа Грант Сиутер .
Сара иахьагьы уи ажәахә сгәалашәоит .
Иара ҷыдала иазгәеиҭеит Анцәа зҽизызкыз ақьырсианцәа зегьы Анцәа Иаҳра иазку ажәабжь бзиа ауаа рылаҳәаразы ирылшо зегь ҟарҵалар шрыхәҭоу .
Уи Иегова иҽизкра сгәазҭанаҵеит .
Уи ашықәсан , ноиабр 12 рзы Брукингс иҟаз араионтә конгресс аҿы аӡы сыҽӡаасхит — хыхь зыӡбахә сҳәаз ахьҭа ахьыҩназ аказармаҿы .
Аџыр иалхыз ачан аҿы ԥшьҩык ҳаҽӡааҳхит .
Аӡы сҽанӡаасх ашьҭахь , пионерс аҟалара ахықәкы ықәсыргылеит .
Сара пионерс амаҵ аура салагеит ианвар 1 , 1952 шықәсазы .
Усҟан 15 шықәса схыҵуан . Абиблиаҿы иануп : « Аҟәыӷацәа ирыцу дҟәыӷахоит » , сҭаацәараҿы аҟәыӷацәа рацәаҩын , урҭ иҟасҵаз аӡбара иақәшаҳаҭхеит ( Ажәам . [ Прит . ]
13 : 20 ) . Саб иашьа Џьулиус апионертә маҵзураҿы ҩызас дсыман .
Уи 60шықәса ихыҵуан , уи қәрала акыр дышсеиҳабызгьы , ҳара амаҵ ахьеицаҳуаз даара иаҳгәаԥхон .
Иара даара дҟәыӷан , насгьы имаз аԥышәа иснарҵаз рацәоуп .
Иаарласны Доротигьы пионерс амаҵ аура далагеит .
Схы здыруеижьҭеи , сҭаацәа еснагь араионтә хылаԥшыҩцәеи урҭ рыҳәсақәеи аҩныҟа иаарыԥхьон .
Џьесс ихатә ҩыза Линн Кантуелли иареи ацхыраара ду сырҭеит .
Апионертә маҵзура алагара дара роуп сгәазҭазҵаз сҳәар алшоит .
Дара хаҭала сара сахь аинтерес аадырԥшуан , уи сыцхрааит адоуҳатә хықәкқәа рықәыргылара .
Ҳааигәара иҟаз аизарақәа ианырҭаауаз , зны-зынла амаҵзура сыргон .
Закәытә аамҭа бзиази уи !
Кантуеллаа рышьҭахь раионтә хылаԥшҩыс ҳаизарахь иааит Бад Миллер иԥҳәыс Џьоани иареи .
Сара 18 шықәса схыҵхьан аҟынтә , арра ааԥхьара сзыԥшын .
Раԥхьа аҭыԥантәи ааԥхьаратә комиссиа ирҭахын сара сгәанала Иисус ишьҭанеицәа анеитралитет ахьчаразы ириҭаз адҵа еилазгоз аус насыгӡаларц .
Сара исҭахыз Аҳра иазку ажәабжь бзиа ауаа рылаҳәара акәын ( Иоанн 15 : 19 ) .
Адин маҵзуҩыс срыԥхьаӡарц азы , ааԥхьаратә комиссиа иҟанаҵаз аӡбара сазашшырц сыӡбеит .
Даара сгәы иахәеит аиашьа Миллер ааԥхьаратә комиссиа аилатәарахь дсыццарц аниӡба .
Ацәажәара иазҟазаз ари аиашьа акы иацәшәоз иакәмызт .
Убас еиԥш иҟаз ауаҩы дахьсывагылаз даара сгәы арӷәӷәеит .
Аҵыхәтәаны , 1954 шықәсазы ааԥхьаратә комиссиа адин маҵзуҩыс срыԥхьаӡеит .
Уи ашьҭахь даҽа теократиатә хықәкы анагӡара алшара соуит .
Смаҵзура алагамҭазы вефильтәи афермаҿы амашьына ду садгылоуп
Хара имгакәа Вефиль амаҵ аура ааԥхьара сырҭеит , Ниу-Иорк Статен-Аиленд араион аҿы Ахьчаратә Бааш аилазаара аферма ҳәа усҟан хьӡыс измаз аҿы .
Сара уа хышықәса раҟара амаҵ зуан .
Уи аамҭа гәахәарыла исгәаласыршәоит , избанзар даара иҟәыӷаз аишьцәеи аиаҳәшьцәеи амаҵ рыцура алшара сыман .
Аиашьа Френци сареи WBBR арадиодырраҭараҿы
Ҳфермаҿы иара убас иҟан арадиодырраҭара WBBR .
Иегова ишаҳаҭцәа уи рхы иадырхәон 1924 шықәса инаркны 1957 шықәсанӡа .
Афермаҿы 15 — 20 - ҩык ҳакәын амаҵ зуаз .
Ҳаиҳарак зегь қәыԥшцәан , насгьы аԥышәа ҳамамызт .
Аха ҳара Анцәа идоуҳала иалхыз аиашьа Елдон Вудуорт амаҵ ҳациуан , уи акыр шықәса дҳаиҳабын .
Иара даара иҟәыӷаз иашьан , насгьы абык иеиԥш даҳхылаԥшуан .
Уи иҿцәажәара абзоурала ҳара доуҳала ҳаизҳауан .
Ҳанамӡара иахҟьаны ауадаҩрақәа анцәырҵуаз , аиашьа Вудуорт иҳәон : « Иааџьоушьартә иҟоуп Иҳақәиҭу ихы иаирхәо шынаӡамгьы , закәытә усқәоу иҟаиҵо » .
Ҳарри Петерсон агәацԥыҳәара аазырԥшуаз жәабжьҳәаҩын
Ҳара ҳзы ҳаҭыр дуун аиашьа Фредерик Френц амаҵ ицура .
Ҳара иҟәыӷара , насгьы Абиблиа шаҟа идыруаз даара ҳаршанхон .
Иара еснагь ҳара зегь ҳзы хаҭала аамҭа иԥшаауан .
Иара убас амаҵ ҳациуан Ҳарри Петерсон , уи фатәҟаҵаҩыс дҳаман .
Ижәлаҵәҟьа Папаргиропулос акәын , аха Петерсон аҳәара еиҳа имариан !
Уигьы Анцәа идоуҳала далхын , насгьы амаҵзураҿы даара агәацԥыҳәара ааирԥшуан .
Аиашьа Петерсон вефильтәи амаҵзураҿы аџьабаа рацәаны ибон , аха ажәабжьҳәаратә ус ахаангьы игәыгәҭаижьуамызт .
Есымза иара шәкы-шәкыла ажурналқәа ишон .
Иаргьы Абиблиа даара ибзианы идыруан , насгьы инымҵәаӡоз ҳазҵаарақәа рҭак ҟаиҵон .
Афермаҿы иааҳрыхуаз ауҭраҭыхқәеи ашәырқәеи ирылхны аӡынразы аркрақәа ҟаҳҵон .
Есышықәса вефильтәи аҭаацәаразы 45 - ҟа нызқь банка ҳаркуан .
Сара сзы насыԥын иҟәыӷаз аиаҳәшьа Етта Ҳут амаҵ лыцура .
Лара афатә хкқәа лхәыцуан .
Аркрақәа раамҭазы ҳара аҭыԥантәи аиаҳәшьцәа ҳацхраауан , Етта досу иҟарҵашаз адҵақәа рылҭон .
Етта лус даараӡа ибзианы ишылдыруазгьы , лара афермаҿы хылаԥшыҩцәас иҟаз аишьцәа пату шрықәҵалатәу аганахь ала аҿырԥшы ҳалҭон .
Сара сзы Етта атеократиатә хадара ишазыӡырҩтәу аганахь ала дҿырԥш дуун .
Анджелеи Етта Ҳути сареи
Афермахь аусура иаауаз иқәыԥшыз аиаҳәшьцәа дрыцын Анджела Роумено .
Етта лоуп Анджела аҵабырг аилкаараҿы илыцхраауаз .
Убас , Вефиль амаҵ анызуаз аҟәыӷара аазырԥшуаз даҽа иаҳәшьак слабадырит , лареи сареи уажәшьҭа 58 шықәса ҵуеит гәырӷьарыла Иегова имаҵ еицаҳуеижьҭеи .
Ҳара апрель , 1958 шықәсазы ҳаибагеит , насгьы еиуеиԥшым амаҵзуратә хкқәа ҳрылахәын .
Арҭ ашықәсқәа рыҩныҵҟа Анджи Иегова иахь гәык-ԥсык ала иаалырԥшуаз азиашара ҳҭаацәалазаара арӷәӷәон .
Иарбан уадаҩроу ҳзықәшәозаалакгьы , сара еснагь лара слықәгәыӷлар сылшоит .
1957 шықәсазы Статен-Аиленд ҳара ҳрадиодырраҭара анаҳҭии , вефильтәи смаҵзура иацысҵеит .
Ҳчара ашьҭахь Вефиль аансыжьит , насгьы хышықәса раҟара Анджии сареи Статен-Аиленд пионерс амаҵ ҳуан .
Ԥыҭраамҭак ҳрадиодырраҭара аазхәаз рҿгьы аус зуан . Уи уажәшьҭа WPOW ахьӡын .
Анджии сареи имариаз аԥсҭазаара аныҟәгара ҳҽазаҳшәон , ацхыраара ахьаҭаххо аҭыԥқәа рҿы амаҵ аура ҳазхиазарц азы .
Абар , 1961 шықәса алагамҭазы Фолс-Сити ақалақь аҿы ( аштат Небраска ) иҷыдоу пионерс амаҵ ауразы ааԥхьара ҳауит .
Уахь ҳашнеизҵәҟьа , Иԥшьоу амаҵзура ашкол аҿы аҵара ҳҵарц азы ааԥхьара ҳарҭеит .
Усҟан мызкы ицоз аҵара Саут-Лансинг ақалақь аҿы ( аштат Ниу-Иорк ) имҩаԥыргон .
Даара иаҳгәаԥхон аҵара , ҳгәы хыҭ-хыҭуа ҳазыԥшын Небраскаҟа ҳхынҳәны иҳауз адыррақәа ҳхы ианаҳархәо аамҭа .
Шаҟа иџьаҳшьазеи адҵа ҿыц анҳау — Камбоджа миссионерцәас амаҵ аура !
Ҳара ҳцеит Алада-Мрагыларатәи Азиа иҟаз атәыла ԥшӡахьы . Уа иҟаз аԥсабара , абжьқәа , афҩықәа ҳара ҳзы иҿыцыз , ҳзышьцыламыз акәын .
Ҳара даара иаҳҭахын уа инхоз ауаа ажәабжь бзиа рзеиҭаҳәара .
Аха аполитикатә ҭагылазаашьа аҽаԥсахит аҟынтә , Аҩадатәи Виетнамҟа ҳцар акәхеит .
Аха ҩышықәса рышьҭахь сгәабзиара ԥсыҽхеит аҟынтә , ауадаҩрақәа сыман , убри аҟынтә аҩныҟа ҳхынҳәит .
Сгәабзиара шааиӷьхаҵәҟьаз , ҳаамҭа зегь еиҭа амаҵзура иазаҳкит .
Анджелеи сареи ателехәаԥшраҿы аинтервиу ҳамырхаанӡа . 1975 шықәса
Март , 1965 шықәсазы аизарақәа ирҭаауа хылаԥшыҩцәас амаҵ аура ҳадырҵеит . 33 шықәса рыҩныҵҟа сара раионтә , насгьы аобласттә хылаԥшҩыс амаҵ зуан , иара убас аконгрессқәа ирыдҳәалаз аус аамҭа рацәаны иазыскуан .
Сара сзы аконгрессқәа еснагь даара акраҵанакуан , убри аҟынтә урҭ реиҿкаареи рымҩаԥгареи рҿы гәахәарыла ацхыраара ҟасҵон .
Шықәсқәак рыҩныҵҟа ҳара Ниу-Иорк амаҵ ҳуан , уа зныкымкәа « Янки » астадион аҿы аконгрессқәа мҩаԥысуан .
Аамҭа зегь зызку амаҵзура иалахәу зегь реиԥш , Анджии сареи аинтерес зҵоу , имариам адҵақәа ҳауан .
Иаҳҳәап , 1995 шықәсазы сара Амаҵзура аиӷьтәра иазку ашкол аҿы рҵаҩыс сҟарҵеит .
Хышықәса рышьҭахь Вефильҟа ааԥхьара ҳарҭеит .
Шаҟа инасыԥ дуузи ҩынҩажәа шықәса инареиҳаны раԥхьа аамҭа зегь зызку амаҵзура сахьалагаз аҭыԥ ахь ахынҳәра .
Сара амаҵзуратә ҟәшаҿы амаҵ зуан , насгьы еиуеиԥшым ашколқәа мҩаԥызгон . 2007 шықәсазы Анапхгаратә хеилак ишаӡбаз еиԥш , еиҿыркааит аҟәша ҿыц — атеократиатә рҵара аҟәша .
Уи Вефиль имҩаԥысуа ашколқәа напхгара рызнауан .
Шықәсқәак рыҩныҵҟа сара уи аҟәша хылаԥшҩыс саман .
Аҵыхәтәантәи ашықәсқәа рыҩныҵҟа атеократиатә рҵараҿы имаҷымкәа аԥсахрақәа ҟалеит . 2008 шықәсазы еиҿкаан ашкол ҿыц — Аизара аиҳабацәа рзы ашкол .
Анаҩстәи ҩышықәса рыҩныҵҟа уи ашкол аҿы аҵара рҵеит 12 нызқьҩык инареиҳаны аизара аиҳабацәа .
Аҵара мҩаԥысуан Паттерсон , насгьы Бруклин .
Уажәы уи ашкол егьырҭ аҭыԥқәа рҿгьы имҩаԥыргоит . 2010 шықәсазы Амаҵзура аиӷьтәра иазку ашкол Аҭаацәара иалам аишьцәа рзы абиблиатә школ ҳәа ахьӡҵахеит .
Уи адагьы , еиҿкаан ашкол ҿыц — Аҭаацәара иалоу рзы абиблиатә школ .
2015 шықәсазы арҭ аҩ-школк еидҵаны школк алырхит — Аҳра ажәабжьҳәаҩцәа рышкол .
Уажәшьҭа уа аҵара иахысыр рылшон аҭаацәара иалоугьы , иаламгьы аишьцәеи аиаҳәшьцәеи .
Шаҟа гәырӷьара дуузи зегьы рзы ари ашкол афилиалқәа жәпакы рҿы амҩаԥгара иахьалагаз !
Даара угәы иахәоит атеократиатә рҵара зауа ақьырсианцәа рхыԥхьаӡара ахьеизҳауа .
Даара исгәаԥхоит ари аҩыза арҵара ахысра иазхиоу астудентцәа рабадырра .
Сыԥсҭазаара саназхәыцуа — аӡы сҽанӡаасх инаркны иахьа уажәраанӡа , — аҵабырг амҩала ацара исыцхраауаз аҟәыӷара злаз аишьцәеи аиаҳәшьцәеи рзы сааҟәымҵӡакәа Иегова иҭабуп ҳәа иасҳәоит .
Урҭ рахьтә шьоукы сара саасҭа еиҵбын , егьырҭ еиҳабын .
Иҟан даҽа милаҭк иатәызгьы . Аха дара зегьы доуҳала иӷәӷәан .
Русқәеи ргәазыҟашьеи иаадырԥшуан Иегова ӷәӷәала бзиа дшырбоз .
Иегова иорганизациаҿы аҟәыӷара злоу аишьцәеи аиаҳәшьцәеи рацәоуп , урҭ ҳарҿыԥшуазар , ҳаргьы аҟәыӷара ҳаур ҳалшоит !
Убас ауп сара ишыҟасҵоз .
Сара исгәаԥхоит еиуеиԥшым атәылақәа рҟынтәи астудентцәа рабадырра
« Атәарҭа ҳарак Иқәтәоу , иара убас Асыс — лыԥхала , хирла , мчы-лшарала иҟазааит , шеишықәса хьӡи-ԥшеи рымазааит » ( ААТ . 5 : 13 ) .
АШӘАҚӘА : 9 , 108
Избан Иеговеи Иисус Христоси аҳаҭырқәҵара изаԥсоу ?
Дызусҭада ауаа рҟынтә ахьӡ-аԥша иаԥсоу , насгьы избан ?
Иарбан лҵшәақәоу иаанаго , иаԥсоу рахь аҳаҭырқәҵара анааҳарԥшуа ?
Избан шьоукы ахьӡ-аԥшеи апатуқәҵареи иаԥсахар залшо , насгьы иарбан зҵаарақәоу еилҳарго ?
АӠӘЫ ахьӡ-аԥша иҭара иаанагоит иара иахь аҳаҭыри апатуи раарԥшра .
Ҳәарада , ауаҩы ус еиԥш иҟоу аҳаҭырқәҵара иусқәа , ма иааникыло аҭыԥ абзоурала даԥсахоит ҳҳәар алшоит .
Уи инадҳәаланы ицәырҵуеит азҵаарақәа : изҭалатәыда ахьӡ-аԥша , насгьы избан ?
2 , 3 . а ) Избан Иегова зегь раасҭа ахьӡ-аԥша дзаԥсоу ?
( Шәахәаԥш астатиа алагамҭаҿы иаагоу асахьа . ) б ) Дызусҭада Аатра 5 : 13 аҿы Асыс ҳәа зыӡбахә ҳәоу , насгьы избан иара ахьӡ-аԥша дзаԥсоу ?
Аатра 5 : 13 ишаҳнарбо ала , « Атәарҭа ҳарак Иқәтәоу , иара убас Асыс » , ҳәарада , ахьӡ-аԥша ирыԥсоуп .
Аатра 4 - тәи ахаҿы иаагоуп Иегова ахьӡ-аԥша дзаԥсоу амзызқәа руак .
Иҳараку аҭыԥ аанызкыло адоуҳатә шамҭақәа зегьы еицҿакны Иегова дҳараркуеит : « Иҳақәиҭу , абри аҩыза ахьӡ-аԥша , аҳаҭыр , амч-алшара рыдкылара уаҭәоуп , избанзар уара уоуп зегь аԥызҵаз , угәаҳәарала ауп зегь шыҟоу , ишшоу » ( Аат . 4 : 9 — 11 ) .
Асыс Иисус Христос иоуп .
Иара « аԥсабара агәнаҳарақәа Зхахьы изгауа Анцәа Исыс » иоуп ( Иоанн 1 : 29 ) .
Абиблиаҿы иануп иара адгьыл аҿы напхгара ҟазҵоз аҳцәа зегьы дреиҳауп ҳәа .
Иара « мчы-лшара змоу Аԥсҳацәа Рыԥсҳа , мчра змоу Ирықәиҭу , — Иаӡәу , ԥсра зқәым , неирҭа змам алашараҿ иҟоу , дарбан уаҩԥсызаалакь иимбац » ҳәа иӡбахә ҳәоуп ( 1 Тим . 6 : 14 — 16 ) .
Дарбан аҳау ма напхгаҩу ҳагәнаҳақәа рҟынтә ҳҿыхразы хатәгәаԥхарала зыԥсҭазаара ҳахҭнызҵаз ?
Ҳәарада , ажәҩан аҿы иҟоу ҵҩа змам ашамҭақәеи ҳареи ҳаицҿакны иаҳҳәар ҳҭахуп : « Иршьыз Асыс — амч-алшара , адоуҳатә мазара , аҟәыӷара , ахачҳара , ахьӡ-аԥша , алыԥха-агәыԥха роура иаԥсоуп » ( Аат . 5 : 12 ) .
Избан Иеговеи Иисуси ахьӡ-аԥша раҳҭалар зҳахәҭоу ?
Ҳара Иеговеи Иисус Христоси ахьӡ-аԥша раҳҭалар ауп .
Усҟан наӡаӡатәи аԥсҭазаара ҳаур ҳалшоит .
Уи еилыкка иубарҭоуп Иоанн 5 : 22 , 23 иану Иисус иажәақәа рҿы : « Аб иакәзар , аӡәгьы диқәыӡбуам , аӡбара зегьы Аԥа имаидеит . Аԥагьы , Аб иеиԥш , зегьы аҳаҭыр иқәырҵаларазы .
Аԥа аҳаҭыр иқәзымҵауа , уи даазышьҭыз Абгьы аҳаҭыр иқәиҵуам » .
( Уаԥхьа Аԥсалом 2 : 11 , 12 . )
Избан ауаа зегьы ҳаҭыр рықәҵара изаԥсоу ?
Анцәа ауаа иара иеиԥшны ишеит ( Аҟаз . [ Быт . ]
1 : 27 ) . Убри аҟынтә ауаа реиҳараҩык , еиԥшны акәымзаргьы , Анцәа иҟазшьақәа аадырԥшуеит .
Ауаа абзиабареи , ақьиареи , агәрыцҳашьареи аарԥшра рылшоит .
Анцәа иҳаиҭеит аламыс — ацәгьеи абзиеи , ииашоуи ииашами , иаԥсоуи иаԥсами реилкааразы иҳациз алшара .
Ҳәарада , ҳаламыс ҳажьар ауеит , зны-зынлагьы ииашам ҳаҵанаҳәар алшоит ( Рим .
2 : 14 , 15 ) . Ауаа ацқьареи аԥшӡареи бзиа ирбоит .
Иааизакны иугозар , ауаа аҭынчра рыманы инхаларц рҭахуп .
Еилыркаа-еилырымкаа , дара зны-зынла Иегова иҿыԥшуеит , убри аҟынтә аҳаҭырқәҵара иаԥсоуп ( Аԥсал . 8 : 6 [ 8 : 5 , АдҾ ] ) .
6 , 7 .
Излареиԥшымзеи Иегова ишаҳаҭцәа егьырҭ ауаа ?
Егьырҭ ауаа ахьӡ-аԥша шрыҭалатәу аганахь ала ииашоу ахәаԥшышьа ҳамазар ауп .
Инаӡам ауаа реиҳараҩык Аҩсҭаа идунеи анырра ӷәӷәа рнаҭоит .
Аӡәырҩы ауаа ахацәеи аҳәсеи шьоукы мыцхәы иҳараркуеит , нцәахәыс иҟарҵоит .
Иегова хьӡи-ԥшеи иҭара аҭыԥан , дара адиннапхгаҩцәа , аҳәынҭқарцәа , аспортсменцәа , актиорцәа , иара убас егьырҭ еицырдыруа ауаа ҳараркуеит .
Иқәыԥшу реиԥш , зықәрахь инеихьоугьы урҭ рхымҩаԥгашьа , рҟазшьақәа , насгьы реилаҳәашьа иаҿыԥшуеит .
Ииашоу ақьырсианцәа еилыркаауеит абас еиԥш ауаа рырҳаракра шиашам .
Зҿыԥшра иаԥсоу , аҿырԥшы наӡа ҳзаанзыжьыз Иисус Христос заҵәык иоуп ( 1 Пиотр 2 : 21 ) .
Ауаа мыцхәы аҳаҭыр анрықәаҳҵо , Анцәа дҳаргәаар ауеит .
Иаҳхаҳмыршҭлароуп ауаа « зегьы Анцәа илыԥха , ихьӡ-иԥша » ишалыхәдоу ( Рим .
3 : 23 ) . Ииашаҵәҟьаны , аӡәымзар аӡәы нцәахәыс дҟаҵо ахьӡ-аԥша иҭара даԥсам .
8 , 9 . а ) Ишԥарзыҟоу Иегова ишаҳаҭцәа амчра знапаҿы иҟоу ауаа ?
б ) Иаҳхаҳмыршҭлар ахәҭоузеи , аиҳабыра рхаҭарнакцәа рҿы уск анҳамоу ?
Шьоукы ари адунеи аҿы амчра рымоуп .
Ачынуаа азакәанқәеи аиҿкаареи еиларымгаларц иацхраауеит , иара убасгьы ауаажәлар ацхыраара рырҭоит .
Уи ауаа зегьы ахәарҭа рзаанагоит .
Убри азоуп Павел « иаԥу амчра » ҳшырзыҟазаалаша , насгьы рҳәатәы шхаҳҵалаша зрабжьигоз .
Иара иҩуан : « Доусы ираҭәоу рышәҭала : ашәахтә зықәнаго — ашәахтә . . . ахьӡ-аԥша заҭәоу — ахьӡ-аԥша » ( Рим .
13 : 1 , 7 ) . Абарҭ ажәақәа инарықәыршәаны , Иегова ишаҳаҭцәа ус иҟоу ауаа рҭыԥ аҿы ишаԥу еиԥш ҳаҭыр рықәырҵоит .
Ачынуаа рус анынарыгӡо , ҳара урҭ аус рыцура ҳазхиоуп .
Уи аамҭазгьы , абиблиатә принципқәа инарықәыршәаны иахәҭоу аҳаҭыр рықәаҳҵоит .
Ари азҵаараҿы Анцәа иахь азымӡырҩра ааҳарԥшӡом , насгьы ақьырсиантә неитралитет еилаҳгаӡом .
( Уаԥхьа 1 Пиотр 2 : 13 — 17 . )
Иарбан ҿырԥшу ачынуаа ҳшырзыҟазар ахәҭоу аганахь ала ажәытәан инхоз Иегова имаҵзуҩцәа иҳарҭаз ?
Ажәытәан инхоз Иегова имаҵзуҩцәа ачынуаа ҳшырзыҟазар ахәҭоу аганахь ала аҿырԥш бзиа ҳарҭеит .
Римтәи аимператор ажәлар ашәҟәынҵаразы адҵа анриҭа , Мариа ахшара длоураны дшыҟазгьы , Иосифи лареи азыӡырҩра аарԥшны , Вифлеемҟа амҩа иқәлеит ( Лука 2 : 1 — 5 ) .
Ԥыҭрак ашьҭахь Павел ахара ӷәӷәа анидырҵа , ҟәышрала ихы ахьчара далагеит , насгьы аҳ Ирод Агриппеи Иудеиа иҟаз римтәи апровинциа анапхгаҩы Фести рахь аҳаҭырқәҵара ааирԥшит ( Аус . 25 : 1 — 12 ; 26 : 1 — 3 ) .
11 , 12 . а ) Избан ҳара аиҳабыра ахаҭарнакцәеи адиннапхгаҩцәеи еиԥшымкәа ҳзырзыҟоу ?
б ) Иалҵшәахазеи Австриа инхо Иегова ишаҳаҭ аполитик иахь аҳаҭырқәҵара ахьааирԥшыз ?
Аха уеизгьы , Иегова ишаҳаҭцәа адиннапхгаҩцәа рахь иҷыдоу аҳаҭыр аадырԥшӡом , дара уи иазыԥшызаргьы .
Амцдинхаҵара Анцәеи иара Иажәеи ирызкны ауаа аҵабырг днарҵаӡом .
Убри аҟынтә амцдиннапхгаҩцәа егьырҭ ауаа ҳаҭыр шрықәаҳҵо еиԥш ауп даргьы ишрықәаҳҵо , ҷыдала иалымкаакәа .
Ишдыру еиԥш , Иисус адгьыл аҿы даныҟаз ас еиԥш иҟаз ауаа ҿаԥиҽуан , агәыҩбацәеи алашә ԥызацәеи ҳәа рыӡбахә иҳәон ( Матф .
23 : 23 , 24 ) . Аха убри аамҭазы , ҳара ишақәнагоу ала ачынуаа ҳаҭыр рықәаҳҵозар , уи ҳаззыԥшым алҵшәа бзиақәа аанагар алшоит .
Абар Австриа инхо агәацԥыҳәара аазырԥшуа Леопольд Енглаитнер зыхьӡу Иегова ишаҳаҭ дзықәшәаз ахҭыс .
Иара анацистцәа дәыӷбала аконцентрационтә лагер ахь дрышьҭит .
Авагон аҿы анацистцәа иҭаркыз австриатәи аполитик Генрих Глаисснер диқәшәеит .
Амҩа иахьықәыз аиашьа Енглаитнер аҳаҭырқәҵара аарԥшны Глаисснер аҵабырг изеиҭеиҳәон , уи ибзианы дизыӡырҩуан .
Аҩбатәи адунеизегьтәи аибашьра ашьҭахь , ари аполитик имаз амчра ихы иархәаны , Австриа инхоз Иегова ишаҳаҭцәа зныкымкәа дрыцхраауан .
Иҟалап шәаргьы ижәдыруазар егьырҭ ахҭысқәа ақьырсианцәа Абиблиа иаҳәо иқәныҟәо , ачынуаа иахәҭоу аҳаҭыр анрықәырҵоз , алҵшәа бзиақәа шаанагаз .
Иаԥсада еиҳарак аҳаҭырқәҵара , насгьы избан ?
Ҳара ҳагәрахаҵара ҳацеиҩызшо ҳашьцәеи ҳаҳәшьцәеи аҳаҭырқәҵара иаԥсоуп , еиҳарак аҭакԥхықәра зхахьы изго аизара аиҳабацәа .
( Уаԥхьа 1 Тимофеи иахь 5 : 17 . )
Ҳара арҭ аишьцәа ҳаҭыр рықәаҳҵоит рмилаҭ , рҵара , рҭыԥ , рматериалтә ҭагылазаашьа зеиԥшразаалакгьы .
Абиблиаҿы дара « ауаа аҳамҭақәа » ҳәа рыӡбахә ҳәоуп , насгьы Анцәа урҭ рыла ижәлар дреиҷаҳауеит ( Еф .
4 : 8 ) . Шәрызхәыц аизара аиҳабацәа , араионтә хылаԥшыҩцәа , насгьы афилиали Анапхгаратә хеилаки ркомитетқәа рҿы амаҵ зуа аишьцәа .
Актәи ашәышықәсазы ақьырсианцәа аҭакԥхықәра здыз аишьцәа рахь аҳаҭырқәҵара аадырԥшуан , ҳаргьы иахьа ус ҳарзыҟоуп .
Ҳара аишьцәа ҳанрыҿцәажәо , урҭ ажәҩан ахьтә илбааз амаалықьцәа ракәушәа иҳараҳкӡом .
Аха уеизгьы , арҭ аишьцәа рџьабааи рхынраалареи рзы ҳаҭыр рықәаҳҵоит .
( Урыԥхьа 2 Коринфаа рахь 1 : 24 ; Аатра 19 : 10 . )
14 , 15 .
Излеиԥшымзеи ииашоу ақьырсиантә хьчацәеи егьырҭ адиннапхгаҩцәеи ?
Арҭ аишьцәа ахынраалара змоу адоуҳатә хьчацәоуп .
Дара ирымоу ахынраалара иунарбоит еицырдыруа реиԥш иҟазарц шырҭахым .
Убри ала дара иахьатәи адиннапхгаҩцәеи Иисус ихаан иҟаз адиннапхгаҩцәеи иреиԥшӡам . Иара урҭ абас рзиҳәеит : « Ачарақәа рҿы бзиа ирбоит аханы атәара , асинагогақәа рҿы аԥхьатәара , жәлар реизарақәа рҿы иргәаԥхоит ирырҭауа асалам » ( Матф . 23 : 6 , 7 ) .
Ииашоу ақьырсиантә хьчацәа ахынраалара аарԥшны Иисус иажәақәа ирықәныҟәоит : « Шәара арҵаҩцәа ҳәа ишәышьҭаӡам , избан акәзар Рҵаҩыс ишәымоу аӡә иоуп — Христос , шәарҭ зегьы шәеишьцәоуп .
Аԥсабараҿы ҳабҳәагьы аӡәы изышәымҳәан , избанзар Абыс ишәымоу аӡә иоуп , ажәҩан аҿы иҟоу .
Амҩақәҵаҩцәаҳәагьы шәыхьӡшәымтәын , избанзар Мҩақәҵаҩыс ишәымоугьы аӡә иоуп — Христос .
Ишәеиҳау дышәмаҵаҩхааит .
Избан акәзар зҽыҳаразкуа — дларҟәхоит ; зҽылазырҟәуа — дҳаракхоит » ( Матф . 23 : 8 — 12 ) .
Уамашәа ибатәӡам адунеи зегь аҿы аишьцәеи аиаҳәшьцәеи реизара аиҳабацәа бзиа иахьырбо , насгьы ҳаҭыр ахьрықәырҵо .
Ахынраалара аарԥшны егьырҭ рымаҵ зуа аизара аиҳабацәа абзиабареи аҳаҭырқәҵареи иаԥсоуп ( Шәрыхәаԥш абзацқәа 13 — 15 . )
Избан егьырҭ ҳаҭыр шрықәҵалатәу аганахь ала Абиблиа иаҳәо аилкаара зҳахәҭоу ?
Аха аҳаҭыр заҳҭаша , насгьы ишраҳҭаша аганахь ала Абиблиа иаҳәо аилкааразы аамҭа аҭаххар ауеит .
Уи раԥхьатәи ақьырсианцәагьы ирҵалар акәын ( Аус .
10 : 22 — 26 ; 3 Иоанн 9 , 10 ) . Аха , хымԥада , егьырҭ ҳаҭыр рықәҵара аганахь ала Абиблиа иаҳәо ацныҟәаразы аҽазышәарақәа рыҟаҵара иаԥсоуп .
Уи азҵаара ииашаны азнеира алҵшәа бзиақәа аанагоит .
Иарбан лҵшәа бзиақәоу иаанаго , амчра знапаҿы иҟоу ҳаҭыр анрықәаҳҵо ?
Ҳара амчра змоу ҳаҭыр рықәаҳҵозар , ажәабжьҳәаразы азин ҳамазарц азы ацхыраара ҳарҭар алшоит .
Ҳара урҭ ҳшырзыҟоу анырбо , инаҳагӡо аус лассы-лассы ибзианы иахцәажәоит .
Шықәсқәак раԥхьа Германиа пионерс амаҵ зуаз Биргит лыԥҳа ашкол аҿы аҵара далгон .
Арҵаҩцәа Биргит иларҳәеит Иегова ишаҳаҭцәа аҵара дырҵара агәахәара ду шырзаанагоз .
Дара ирҳәеит ас еиԥш иҟаз ахәыҷқәа рышкол аҿы аҵара рымҵозҭгьы , даара илахьеиқәҵагахон ҳәа .
Биргит илҳәоит : « Ҳара ҳхәыҷқәа Анцәа ишиҭаху еиԥш рхы мҩаԥыргаларц дҳарҵоит , уи иара убас иаанагоит арҵаҩцәа ҳаҭыр рықәҵара » .
Рҵаҩык уи ус дахцәажәеит : « Ахәыҷқәа зегьы шәхәыҷқәа реиԥш иҟазҭгьы , ари школхомызт , аха џьанаҭхон » .
Мчыбжьқәак рышьҭахь даҽа рҵаҩык Леипциг имҩаԥысуаз аконгресс даҭааит .
18 , 19 .
Избан изхадоу аизара аиҳабацәа рахь ииашаны аҳаҭырқәҵара аарԥшра ?
Аизара аиҳабацәа рахь ирыхәҭоу аҳаҭырқәҵара анааҳарԥшуа , ҳәарада , ҳара инаӡоу , насгьы аҟәыӷара зҵоу Анцәа Иажәа иану апринципқәа ҳрықәныҟәоит .
( Уаԥхьа Ауриацәа рахь 13 : 7 , 17 . )
Ҳара ас еиԥш иҟоу аишьцәа ирбо аџьабаа азы иҳарҽхәалароуп , насгьы иҳарҭо анапхгара ацныҟәара ҳҽазаҳшәозароуп .
Ус ҟаҳҵозар , рҭакԥхықәра анаҩсгьы гәырӷьарыла инарыгӡаларц ҳрыцхраауеит .
Ҳәарада , аҳаҭыр анрықәаҳҵо , « иаарылукаауа » иҟоу аизара аиҳабацәа реилаҳәашьеи , рҭеиҭыԥши , ажәахә анырҳәо рцәажәашьеи рҿы ҳарҿыԥшӡом .
Мамзар ауаа ииашамкәа иҳазхәыцуа иалагар ауеит .
Иаҳхаҳмыршҭлароуп иаргьы дшынаӡам .
Ҳара Иисус Христос иоуп ҳазҿыԥшуа .
Аизара аиҳабацәа рахь иахәҭоу аҳаҭырқәҵара ааҳарԥшуазар , аха уи аамҭазгьы еицырдыруа шьоук реиԥш ҳарзыҟамзар , ацхыраара раҳҭоит .
Усҟан дара еиҳа ирзымариахоит аԥагьара аиааира , зегь иреиӷьушәа , насгьы еснагь ииашоушәа ахәыцра аҿагылара .
Иарбан лҵшәақәоу иаанаго , егьырҭ рахь аҳаҭырқәҵара анааҳарԥшуа ?
Уи адагьы , егьырҭ рахь аҳаҭырқәҵара анааҳарԥшуа , мыцхәы ҳхы ҳазхәыцлаӡом .
Ҳара ҳахьгьы аҳаҭыр ду шаадырԥшуа ҳдыруазар , ҳхы шьҭаҳхӡом .
Уи иара убас иҳацхраауеит Иегова иорганизациа ишаҳнарҵо еиԥш ахымҩаԥгара — ҳара егьырҭ мыцхәы аҳаҭыри ахьӡ-аԥшеи раҳҭаӡом , урҭ ҳагәрахаҵара ҳацеиҩыршозаргьы иҳацеиҩырымшозаргьы .
Ҳара ҳзы ус аҟаҵара ҟәыӷарахоит , избанзар ҳаҭырқәҵарала ҳаззыҟаз ауаҩы ҳгәы каижьыргьы , ҳагәрахаҵара ԥсыҽхаӡом .
Иарбан ихадоу мзызу иҳамоу иаԥсоу рахь аҳаҭырқәҵара аарԥшразы ?
Аха зегь реиҳа ихадоу , иаԥсоу рахь аҳаҭырқәҵара анааҳарԥшуа Анцәа дҳаргәырӷьоит .
Ҳара Анцәа ишиҭаху еиԥш ҳхы мҩаԥаҳгоит , насгьы иара иахь азиашара ааҳарԥшуеит .
Убас аҽыԥныҳәа изҭо зегьы аҭак риҭартә алшара иаҳҭоит ( Ажәам . [ Прит . ] 27 : 11 ) .
Ари адунеи аҿы ауаа реиҳараҩык егьырҭ рахь аҳаҭырқәҵара шаарԥшлатәу аганахь ала ииашам агәаанагара рымоуп .
Ҳара даара ҳаигәырӷьоит Анцәа игәы ишақәшәо еиԥш уи аҟаҵашьа ахьаҳдыруа .
« Акы иаҳәо ауаҩԥсы гәыҩбара зцым агәрахаҵара илазароуп » ( ИАК . 1 : 6 ) .
АШӘАҚӘА : 81 , 70
Избан еилаҳкаалар зҳахәҭоу аӡбарақәа рыдкылара ҳаԥсҭазаара ишахәҭаку ?
Избан егьырҭ ҳара ҳзы аӡбарақәа рыдкылара зрыхәҭам ?
Избан зны-зынла иҳадаҳкылахьоу аӡбарақәа ҳаиҭарыхәаԥшлар зҳахәҭоу ?
Избан Каин ииашоу аӡбара адкылара зилымшаз , насгьы иарбан лҵшәақәоу уи иаанагаз ?
КАИН аӡбара идикылар ихәҭан : игәнаҳау игәазыҳәарақәа иҽриҭару иҽримҭару .
Иарбан ӡбароу идикылозаалакгьы , ҳәарада , уи иаанхаз иԥсҭазаара зегьы ианыруан .
Ишдыру еиԥш , Каин ииашам аӡбара идикылеит .
Уи иалҵшәахеит Анцәа изиашаз Авель иԥсра .
Каин идикылаз аӡбара Дызшази иареи реизыҟазаашьақәа бжьнахит ( Аҟаз . [ Быт . ] 4 : 3 — 16 ) .
Избан изхадоу иҟәыӷоу аӡбарақәа рыдкылара ?
Ҳара лассы-лассы аӡбарақәа ҳадаҳкылоит .
Иҟоуп аӡбарақәа даара ихадоу , иҟоуп уиаҟара ихадам .
Аха аӡбарақәа реиҳарак иаарго алҵшәақәа ҳаԥсҭазаара ӷәӷәала ианырыр алшоит .
Иҟәыӷоу аӡбарақәа ҳадаҳкылозар , ҳаԥсҭазаараҿы анасыԥи аҭынчреи ыҟазаалоит .
Ииашам аӡбара ҳадаҳкылар , агәҭынчымреи , агәкаҳареи ҳауеит , насгьы егьырҭи ҳареи ҳаизыҟазаашьақәа ԥхасҭаҳтәуеит ( Ажәам . [ Прит . ]
14 : 8 ) . а ) Зыгәра ҳгалар ҳахәҭада , иҟәыӷоу аӡбарақәа ҳадаҳкылалар ҳҭахызар ?
б ) Иарбан зҵаарақәоу еилҳарго ?
Иҟаҳҵар ҳахәҭоузеи , ииашоу аӡбара ҳадаҳкылаларц азы ?
Ҳара Анцәа дҳацхраарц шиҭаху , насгьы ииашоу аӡбара ҳадаҳкылаларц азы аҟәыӷара шҳаиҭо агәра ҳгалароуп .
Иара убас ихадоуп Иегова Иажәеи уа иану алабжьарақәеи рыгәра агара , насгьы Анцәа ишаҳирҵо еиԥш ахымҩаԥгара , — уи зегьы иреиӷьу мҩоуп .
( Уаԥхьа Иаков 1 : 5 — 8 . )
Анцәа ҳаизааигәахалар , насгьы иара Иажәа ахь ҳабзиабара еизҳарҳалар , иӡбарақәа зегьы шиашоу агәра ҳгалоит .
Ус акәзар , аӡбара ҳадаҳкылаанӡа еснагь Анцәа Иажәа иану аилкаара ҳҽазаҳшәалоит .
Ишԥаҳалшо иҟәыӷоу аӡбарақәа рыдкылашьа аҵара ?
Насгьы ҳрықәныҟәалар аума еснагь иҳадаҳкылаз аӡбарақәа ?
Иарбан алхроу иҟаиҵар ихәҭаз Адам , насгьы иарбан лҵшәақәоу иаанагаз идикылаз аӡбара ?
Ауаатәыҩса рҭоурых алагамҭа инаркны ахацәеи аҳәсеи рыԥсҭазаараҿы аӡбарақәа рыдыркылон .
Адам алхра азин иман : Ҳазшаз дизыӡырҩру , иԥҳәыс дылзыӡырҩру .
Адам ихатә алхра ҟаиҵеит , аха изеиԥшрази уи ?
Амаҭ иажьаз иԥҳәыс лхаҵа даараӡа иҽеимыз аӡбара идикылартә игәазҭалҵеит .
Уи иахҟьаны џьанаҭ аҟынтә дықәцан , аҵыхәтәаны аԥсҭазаарагьы ицәыӡит .
Агәаҟрақәа уа инымҵәеит .
Уи иахылҿиааз алҵшәа бааԥсқәа ҳаргьы иаҳныруеит .
Ҳашԥазыҟазар ахәҭоу аӡбарақәа рыдкылара ?
Аӡәы иҳәар илшоит аӡбарақәа ҳадҳамкылозҭгьы , анхара еиҳа иаҳзымариахон ҳәа .
Шәақәшаҳаҭума уи шәара ?
Ишдыру еиԥш , Иегова ауаа ак ззеилымкаауа , алхра ззыҟамҵо роботцәаны имшаӡеит .
Абиблиа иҟәыӷоу аӡбара адкылашьа ҳнарҵоит .
Иегова ҳхала алхра ҟаҳҵалар шиҭахугьы , уи ҳара ԥырхага ҳнаҭом .
6 , 7 .
Иарбан алхроу израильаа иҟарҵар рыхәҭаз , насгьы избан иҟәыӷоу аӡбара адкылара зырцәыцәгьаз ?
( Шәахәаԥш астатиа алагамҭаҿы иаагоу асахьа . )
Израильаа Изқәыргәыӷыз адгьыл аҿы анхара ианалага , акрызҵазкуаз аӡбара рыдыркылар акәын : Иегова имаҵ рулоу , егьырҭ анцәахәқәа рымаҵ рулоу .
( Уаԥхьа Иисус Навин [ Иисус Навин ] 24 : 15 . )
Ари аӡбара имариаз ак акәушәа убар алшон .
Аха уи аԥсҭазааразы даара ихадан .
Аӡбаҩцәа рхаан израильаа зныкымкәа ииашамыз аӡбарақәа рыдыркылон .
Дара Иегова даанрыжьуан , насгьы егьырҭ амцнцәахәқәа реихырхәара иалагон ( Аӡб . [ Суд . ]
2 : 3 , 11 — 23 ) . Ԥыҭрак ашьҭахь аԥааимбар Илиа израильаа еилыкка иреиҳәеит аӡбара рыдыркылар шрыхәҭоу : Иегова имаҵ рулоу , анцәахәы Ваал имаҵ рулоу ( 1 Аҳ . [ 1 Цар . ] 18 : 21 ) .
Иара ажәлар ахьылак-ҩакуаз азы дрықәыӡбеит .
Иарбан алхроу иҟаҵатәыз еилыкка иубарҭан ҳәа шәгәы иаанагар ауеит , избанзар зегь реиҳа иҟәыӷоу алхра Иегова имаҵ аура ауп .
Иҟәышу ауаҩы Ваал имҵахырхәара дыхнахыр залшомызт .
Аха уеизгьы , израильаа рыҩшьапык рыла ицыркьуан , еиԥшым ҩ-гәаанагарак рыман .
Илиа урҭ ргәазҭеиҵеит егьырҭ анцәахәқәа раасҭа еиҳаз Иегова имаҵ аура алырхырц .
Нас избан израильаа изырцәыуадаҩыз иҟәыӷоу аӡбара адкылара ?
Актәи , урҭ Анцәа иахь ирымаз рыгәрахаҵара рцәыӡит , насгьы ииҳәоз ақәныҟәара рҭахӡамызт .
Дара ииашоу адырреи Анцәа иҟәыӷареи дмырҳаӡеит .
Иегова иқәгәыӷшьагьы рзымҵеит .
Адырра рымазҭгьы , насгьы уи инақәыршәаны рхы мҩаԥыргозҭгьы , уи иҟәыӷоу аӡбарақәа рыдкылара ирыцхраауан ( Аԥсал . 24 : 12 [ 25 : 12 , АдҾ ] ) .
Аҩбатәи , израильаа егьырҭ ажәларқәа анырра рырҭартә , насгьы дара рзы егьырҭ аӡбарақәа рыдыркылартә алдыршеит .
Иегова имаҵ зымуаз арҭ амурҭаҭ жәларқәа израильаа рхәыцшьа анырра арҭеит , дара ртәахьы ииаргеит , насгьы рымцнцәахәқәа реихырхәара иалагеит .
Ус ҟалар шалшоз Иегова акыршықәса раԥхьа ргәырҽаниҵахьан ( Ақәҵ . [ Исх . ]
23 : 2 ) . Иаҳнарҵозеи ҳара израильтәи ажәлар рҭоурых ?
Хыхь иаагаз аҿырԥштәқәа ихадоу ак ҳдырҵоит : дасу ихала аӡбара идикылалар ауп , насгьы ииашоу , иҟәыӷоу алхра ҟаиҵарц азы иҵаулоу абиблиатә дыррақәа имазар ауп .
Галаҭаа рахь 6 : 5 иаҳгәаланаршәоит : « Доусы иара иеидара хьанҭа даҵоуп » .
Ҳаӡбарақәа рыдкыларазы аҭакԥхықәра егьырҭ ирыдаҳҵалар иашаӡам .
Ҳара ҳхала ҳҽазаҳшәалар ауп Анцәа ииашоуп ҳәа ииԥхьаӡо аилкаара , насгьы уи инақәыршәаны ҳхы амҩаԥгара .
Избан изшәарҭоу ҳара ҳзы егьырҭ аӡбара рыдыркыларц алшара раҳҭозар ?
Ишԥаҳалшо ҳара ҳзы егьырҭ аӡбара рыдыркылалартә аҩҳажьыр ?
Егьырҭ иҳарҭо анырра иахҟьаны , ҳара иҽеим алхра ҟаҳҵар ҳалшоит ( Ажәам . [ Прит . ]
1 : 10 , 15 ) . Егьа анырра ҳарҭозаргьы , аӡбарақәа рыдкыларазы аҭакԥхықәра ҳара ҳауп изду .
Аха уеизгьы , Абиблиа ала иҳааӡаз ҳаламыс иҳаҵанаҳәо ҳацныҟәалар ауп .
Ҳара ҳзы егьырҭ аӡбара рыдыркылартә алҳаршар , рымҩала ацара ҳаӡбеит аанагоит .
Уи арыцҳарахь ҳнанагар алшоит .
Иарбан гәҽанҵароу Павел галаҭаа ириҭаз ?
Апостол Павел галаҭаа ргәырҽаниҵон дара рзы егьырҭ аӡбара анрыдыркыло , даара ишшәарҭоу .
( Уаԥхьа Галаҭаа рахь 4 : 17 . )
Аишьцәа шьоукы аизараҿы иҟаз егьырҭ аишьцәа рзы аӡбарақәа рыдкылара рҽазыршәон .
Аха избан ?
Урҭ ирҭахын егьырҭ дара ирҳәоз ҟарҵаларц , апостолцәа ирҳәоз акәымкәа .
Зхы бзиа избоз ақьырсианцәа рҽазыршәон аҭыԥ дуқәа раанкылара .
Урҭ изқәиҭыз аҳәаақәа ирхысит , насгьы егьырҭ ақьырсианцәа рхатә алхрақәа рыҟаҵаразы ирымаз азин пату ақәырҵомызт .
Ишԥаҳалшо аӡәы аӡбара адкылара ҳицхраар ?
Павел ауаа алхразы ирымоу ахақәиҭра пату шақәҵалатәу аганахь ала аҿырԥш бзиа ҳаиҭеит .
( Уаԥхьа 2 Коринфаа рахь 1 : 24 . )
Аизара аиҳабацәа ауаҩы ихатә алхра аганахь ала алабжьара анирҭо , апостолцәа ирҿыԥшуазар ауп .
Дара гәахәарыла егьырҭ ақьырсианцәа абиблиатә зхәыцрақәа деилдыркаауеит .
Убри аамҭазгьы дара ргәаанагара егьырҭ ирыдырцалом , аха рхатә алхра ҟарҵарц алшара рырҭоит .
Уи иашоуп , избанзар аӡбара иаанаго алҵшәазы аҭакԥхықәра зду издызкыло ихаҭа иоуп .
Ус анакәха , ҳара егьырҭ ҳрыцхраар , насгьы абиблиатә принципқәеи алабжьарақәеи деилҳаркаар ҳалшоит .
Аха дара ирымоуп азин рхатә аӡбарақәа рыдыркылаларц , насгьы урҭ рзы аҭакԥхықәра рыдуп .
Иҟәыӷоу аӡбара рыдыркылар , алҵшәа бзиақәа рзаанагоит .
Убри аҟынтә ҳара аишьцәеи аиаҳәшьцәеи рзы аӡбарақәа рыдкылара азин ҳамоуп ҳәа ахәыцра зынӡа ииашам .
Аизара аиҳабацәа абзиабара аарԥшны , ақьырсианцәа рхатә аӡбарақәа рыдкылара ирыцхраауеит ( Шәахәаԥш абзац 11 . )
12 , 13 .
Избан изшәарҭоу ҳгәы каҳаны , ма ҳгәы ԥжәаны ҳаныҟоу , ҳгәы иҳаҵанаҳәо ацныҟәара ?
Аӡәырҩы ауаа « Угәы ишуҵанаҳәо иҟаҵала » ҳәа апринцип иқәныҟәоит .
Аха уи даараӡа ишәарҭоуп , насгьы Абиблиа иаҿагылоит .
Абиблиа ҳгәаҳҽаннаҵоит аӡбарақәа анҳадаҳкыло , игәнаҳау ҳгәи ҳцәаныррақәеи ҳарзымӡырҩларц ( Ажәам . [ Прит . ]
28 : 26 ) . Уа иану аҿырԥштәқәа иаҳдырбоит ауаҩы игәы иҵанаҳәо данацныҟәо , алҵшәа бааԥсқәа шаанаго .
Уадаҩра дуны иҟоу , « зегь раасҭа игьангьашу , ибааԥсу агәы ауп » ( Иер . [ Иер . ] 3 : 17 ; 13 : 10 ; 17 : 9 ; 1 Аҳ . [ 1 Цар . ] 11 : 9 ) .
Иҟалар алшозеи , ҳгәы иҳаҵанаҳәо ҳазыӡырҩуазар ?
Анцәа имаҵ аураҿы ҳгәы ихадоу ароль ааннакылоит , избанзар Иегова гәыкала бзиа даҳбозар ауп , насгьы ҳхы бзиа ишаҳбо еиԥш иаҳзааигәоугьы бзиа иаҳбалароуп ( Матф . 22 : 37 — 39 ) .
Аха хыхь иҟаз абзац аҿы иаагоу ажәеинраалақәа иаҳдырбоит зцәаныррақәа зыҽрызҭо зегьы ашәарҭара шырзыԥшу . Уи рхәыцшьеи рхымҩаԥгашьеи ирныруеит .
Иаҳҳәап , иҟоузеи шәарҭарас , ҳгәы ԥжәаны ҳаныҟоу аӡбарақәа ҳадаҳкылозар ?
Уи аҩыза шәақәшәахьазар , аҭак аҟаҵара шәзымариоуп ( Ажәам . [ Прит . ]
14 : 17 ; 29 : 22 ) . Иара убас ишәылшома ииашоу аӡбара адкылара , шәгәы каҳаны шәаныҟоу ? ( Ахыԥхь . [ Чис . ] 32 : 6 — 12 ; Ажәам . [ Прит . ] 24 : 10 ) .
Ишәхашәмыршҭлан , Абиблиа ишаҳәо ала , Анцәа изакәанԥҟара амаҵ аура ҟәыӷароуп ( Рим .
7 : 25 ) . Еилкаауп , аӡбарақәа анҳадаҳкыло ҳцәаныррақәа ҳаҽраҳҭозар , иҳадаҳкыло аӡбарақәа иашамхар ауеит .
Иаҳзырбозеи зны-зынла ҳаӡбара аԥсахра шахәҭоу ?
Ҳара иҟәыӷоу аӡбарақәа ҳадаҳкылозар ауп .
Аха иҟоуп ҭагылазаашьақәак ҳаӡбарақәа ҳаиҭарыхәаԥшны , иҳаԥсахыр анахәҭоу .
Шәааи иаҳгәалаҳаршәап Иона ихаан Иегова Ниневиа инхоз дышрызныҟәаз .
Абиблиаҿы иануп : « Иҵабыргу Анцәа урҭ русқәа ибеит , ибеит урҭ рыцәгьаурақәа ишырҟәаҵыз , убасҟан Анцәа изықәиршәарц ииҭахыз агәаҟра дахьхәит азы , уи иақәимыршәаӡеит » ( Иона [ Иона ] 3 : 10 ) .
Иегова Ниневиа инхоз рыгәнаҳақәа ирыхьхәны рыҽшырыԥсахыз аниба , идикылаз аӡбара иԥсахит .
Абасала иара аҟәышреи , ахынраалареи , агәрыцҳашьареи ааирԥшит .
Уи адагьы , Анцәа аӡәырҩы ауаа дырҿурԥшуазар , игәыԥжәара иҽаҭаны аӡбара идикылаӡом .
Ҳгәазҭазҵар алшозеи иҳадаҳкылаз аӡбара аԥсахра ?
Ианбеиӷьу иҳадаҳкылаз аӡбара аԥсахра ?
Иаҳҳәап , акрызҵазкуа аҭагылазаашьақәа рҽанырыԥсахуа .
Иеговагьы зны-зынла аҭагылазаашьақәа инарықәыршәаны иӡбарақәа иԥсахуеит ( 1 Аҳ . [ 1 Цар . ] 21 : 20 , 21 , 27 — 29 ; 2 Аҳ . [ 2 Цар . ] 20 : 1 — 5 ) .
Мамзаргьы иҿыцу фактқәак еилаҳкаазар ауеит , уи ак аԥсахразы ашьаҭа аиур алшоит .
Аҳ Давид Саул имаҭа Мемфивосфеи изкны ииашамыз аацҳарақәа иоуит , насгьы иаҭахыз аӡбара идикылеит .
Анаҩс , аҭагылазаашьа анеилкааха , иара иҟаиҵаз адҵа иԥсахит ( 2 Сам . [ 2 Сам . ]
16 : 3 , 4 ; 19 : 24 — 29 ) . Ҳаргьы убас ҟаҳҵозар , аҟәыӷара ааҳарԥшуеит .
а ) Иҳацхраауазеи иҟәыӷоу аӡбарақәа рыдкылара ?
б ) Ҳарзыҟазар шԥахәҭоу иҳадаҳкылахьоу аӡбарақәа , насгьы избан ?
Анцәа Иажәа ҳаццакны аӡбарақәа ҳадҳамкылаларц абжьагара ҳнаҭоит ( Ажәам . [ Прит . ]
21 : 5 ) . Ҳара афактқәа зегьы ҳрызхәыцыр , ҳәарада , ииашоу алхра ҟаҳҵоит ( 1 Фес .
5 : 21 ) . Аҭаацәара ахада аӡбара идикылаанӡа Абиблиеи ақьырсиантә публикациақәеи ихы иархәаны , азҵаара аҭҵааразы аамҭа алихроуп .
Иара убас изааигәоу ргәаанагарагьы дазхәыцуазар ауп .
Иаҳҳәап , Анцәа Авраам иԥҳәыс дылзыӡырҩырц иеиҳәеит ( Аҟаз . [ Быт . ]
21 : 9 — 12 ) . Аизара аиҳабацәагьы аҭҵаара амҩаԥгаразы аамҭа алырхлар рыхәҭоуп .
Иҟәыӷоу , ахынраалара змоу аизара аиҳабацәа ицәырҵыз иҿыцу афактқәа инарықәыршәаны иӡбара аиҭахәаԥшра рықәшәозар , уи азы равторитет лаҟәыр ҳәа ишәаӡом .
Дара ргәаанагара ԥсахны , рыӡбара аԥсахра иазхиазар ауп .
Ҳаргьы уи аҩыза агәазыҟашьа ҳамазар ҳахәҭоуп .
Уи абзоурала аизараҿы аиҿкаареи аҭынчреи ыҟазаалоит ( Аус .
6 : 1 — 4 ) . Иҳацхраауазеи иҟәыӷоу аӡбарақәа рыдкылара ?
Иҟоуп аӡбарақәа егьырҭ раасҭа еиҳа ихадоу .
Урҭ ибзианы ирызхәыцтәуп , насгьы зныкымкәа ҳаҳәарақәа рҿы Иегова изеиҭаҳҳәар ауп , убри аҟынтә уи аамҭа аҭаххар ауеит .
Ақьырсианцәа шьоукы алхра аҟаҵара рықәшәоит : аҭаацәара иалалару иаламлару , насгьы хатә ҩызас иалхтәу аганахь ала .
Ихадоу аӡбарақәа рахь еиҭа иаҵанакуеит аамҭа зегь зызку амаҵзура алагара .
Арҭ азҵаарақәа рҿы даара ихадоуп Анцәа иқәгәыӷра , насгьы иҟәыӷоу аӡбара адкылара дышҳацхраауа агәра агара ( Ажәам . [ Прит . ]
1 : 5 ) . Убри аҟынтә даара ихадоуп иҟәыӷоу алабжьара ҳазҭо Абиблиа иану аилкаара , насгьы Анцәа инапхгара аԥшааразы иҳәара .
Иара убас ишәхашәмыршҭлан : иҳадаҳкыло аӡбарақәа алҵшәа бзиақәа ааргарц азы , Иегова иахәҭоу аҟазшьақәа ҳаҭара илшоит .
Акрызҵазкуа аӡбарақәа аншәыдышәкылар акәу , шәхы азҵаарақәа ашәҭала : иаанарԥшуама исыдыскыло аӡбара Иегова бзиа дшызбо ?
Насыԥ рнаҭома уи сҭаацәа ?
Иубарҭахома сара ачҳареи ақьиареи шаасырԥшуа ?
Избан Иегова ҳхатә алхра ҟаҳҵоит ҳәа дзазыԥшу ?
Иегова имаҵ ҳауларц , насгьы бзиа даҳбаларц мчыла иҳадицалаӡом .
Ари алхра ҳхаҭа иҟаҳҵоит .
Анцәа алхра ахақәиҭра ҳаиҭеит , насгьы иара имаҵ ҳаулоу иаҳмулоу алхра азин пату ақәиҵоит ( Иис . Н . [ Иис . Н . ] 24 : 15 ; Еккл . [ Эккл . ]
5 : 4 ) . Аха иара дазыԥшуп иабжьагарақәа ҳхы иархәаны , иҳадаҳкылаз аӡбарақәа ҳрықәныҟәалоит ҳәа .
Иегова инапхгара агәра ҳгозар , насгьы ипринципқәа ҳрықәныҟәозар , иҟәыӷоу аӡбарақәа рыдкылара ҳалшоит . Усҟан ҳара ҳамҩақәа зегьы рҿы ҳаӷәӷәаны ҳаҟазаауеит ( Иак . 1 : 5 — 8 ; 4 : 8 ) .
© 2016 Watch Tower Bible and Tract Society of Pennsylvania
АЦӘАҾЫ :
Румыниа аҩадатәи ахәҭаҿы аизара аиҳабы ихатә ҩызеи иареи амҽыша , аизара ашьҭахь , ажәабжь рҳәоит .
Уи гәыкала иҟоу ауаа рыԥшааразы аамҭа бзиоуп .
Асахьаҿы ҩыџьа аигәылацәа аласа рҳәоит .
АЖӘАБЖЬҲӘАҨЦӘА
АБИБЛИАТӘ ҴАРАҚӘА
2015 ШЫҚӘСАЗЫ АХӘЫЛԤАЗ АҾЫ ИҞАН
Бесплатно .
Это издание — часть всемирной библейской просветительной деятельности , которая проводится христианскими Свидетелями Иеговы и поддерживается добровольными пожертвованиями .
Даҽакала иарбамзар , Ауриатә Ҩырақәа рҟынтә ацитатақәа еиҭагоуп урысшәала иҭыжьу « Иԥшьоу Аҩыра — Адунеи ҿыц аиҭага » аҟынтә , Ақьырсиантә Бырзен Ҩырақәа аагоуп аԥсышәала иҭыжьу Ауасиаҭ Ҿыц аҟынтә , Аԥсаломқәа рҟынтә ацитатақәа аагоуп аԥсышәала иҭыжьу Аԥсалҭыр аҟынтә ( ириашоуп иҿыцу аҩышьаԥҟарақәа инарықәыршәаны ) .
Егьи аиҭага : АдҾ — ацитатақәа еиҭагоуп урысшәала иҭыжьу « Иԥшьоу Аҩыра — Адунеи ҿыц аиҭага » аҟынтә .
Аса , Иосафат , Езекиа , Иосиа
« Иегова , суҳәоит , иугәаларшәа уҿаԥхьа гәрахаҵарала , гәыкала сышныҟәоз » ( 2 АҲ . [ 2 ЦАР . ] 20 : 3 ) .
АШӘАҚӘА : 52 , 65
Иаанагозеи Иегова гәыкала имаҵ аура ?
Иаҳнарҵозеи Анцәа иудатәи ԥшьҩык аҳцәа дахьырзыразыз ?
Шәызҿыԥшлар шәҭахыда шәара урҭ аԥшьҩык аҳцәа рҟынтә , насгьы избан ?
1 — 3 .
Иҳаилшәыркаа Иегова « гәыкала » имаҵ аура иаанаго .
ҲАРА зегьы ҳнаӡаӡам , насгьы агхақәа ҟаҳҵоит .
Насыԥны , ҳагәнаҳақәа ҳрыхьхәуазар , насгьы Иисус Христос иҿыхратә ԥсхҭынҵара шьаҭас иҟаҵаны иҳанаижьырц Иегова ҳиҳәозар , усҟан иара « иаҳуаз аиакәымрақәеи ҳагәнаҳарақәеи рыла » дҳазныҟәаӡом ( Аԥсал .
102 : 10 [ 103 : 10 , АдҾ ] ) . Аха Иегова ҳмаҵзура игәаԥхаларц азы , « гәыкала » имаҵ ҳаулар ауп ( 1 Аш . [ 1 Лет . ]
28 : 9 ) . Иаанагозеи уи инаӡам ауаа рзы ?
Ари азҵаара аҭак ҟаҳҵарц азы , ҳахәаԥшып иудатәи ҩыџьа аҳцәа Асеи Амасиеи рҿырԥштәы .
Арҭ аҳцәа аҩыџьагьы Иегова ииҭахыз ҟарҵон , аха Аса заҵәык иоуп гәык-ԥсык ала Анцәа изыҟаз ( 2 Аш . [ 2 Лет . ] 15 : 16 , 17 ; 25 : 1 , 2 ; Ажәам . [ Прит . ] 17 : 3 ) .
Дара наӡамызт аҟынтә , аҩыџьагьы агхақәа ҟарҵон .
Аха Аса Анцәа имҩақәа дрыцәхьаҵӡомызт , избанзар аҵыхәтәанынӡа Анцәа дизиашан .
Аха Амасиа ус дыҟамызт .
Иара Иегова иаӷацәа даныриааи , урҭ рынцәахәқәа иган , рымҵахырхәара далагеит ( 2 Аш . [ 2 Лет . ]
25 : 11 — 16 ) . « Гәыкала » Анцәа имаҵ аура иаанагоит аҵыхәтәанынӡа иара иахь азиашара аарԥшра , насгьы ахаангьы ицәхьамҵра .
Абиблиаҿы ажәа « агәы » ауаҩы ҩныҵҟала дшыҟоу аанарԥшуеит .
Уахь иаҵанакуеит ауаҩы игәазыҳәарақәа , ихәыцрақәа , иҟазшьақәа , игәазыҟашьа , илшарақәа , имотивқәа , ихықәкқәа .
Ус анакәха , гәыкала иҟоу ауаҩы гәыҩбарада , гәык-ԥсык ала Иегова имаҵ иуеит .
Иара Иегова имаҵ аура иаабац ак еиԥш дахәаԥшӡом .
Иаҳҳәар ҳалшозеи ҳара ҳзы ?
Ҳара , инаӡам ауаа , аҵыхәтәанынӡа Иегова ҳизиашаны ҳаанхозар , насгьы ҳмаҵзураҿы агәыҩбара ааҳмырԥшуазар , иаҳҳәар ҳалшоит гәыкала Иегова имаҵ ҳуеит ҳәа ( 2 Аш . [ 2 Лет . ]
19 : 9 ) . Еилҳаргозеи ари астатиаҿы ?
Гәыкала Анцәа имаҵ аура иаанаго еилаҳкаарц азы , шәааи Асеи егьырҭ иудатәи хҩык аҳцәеи — Иосафат , Езекиа , Иосиа — рҿырԥштәы еилҳаргап . Дара гәык-ԥсык ала Иегова изиашаны имаҵ руан .
Дара зегьы агхақәа ҟарҵон , аха Иегова урҭ дырзыразын .
Избан Иегова урҭ гәыкала имаҵ руан ҳәа зиԥхьаӡоз ?
Ишԥаҳалшо ҳара рҿыԥшра ?
Иарбан шьаҿақәоу Аса иҟаиҵаз ?
Аса иудатәи аҳраҿы ахԥатәи аҳ иакәын . Уи шьақәыргылан израильтәи ажәлар израильтәи аҳреи иудатәи аҳреи рыла ианеиҩшаха .
Аса иаҳра аныхақәа рҟынтә ирыцқьеит , насгьы ауахәамаҿы акаҳԥра иаҿыз ахацәа ԥхеиҵеит .
Уи иара убас « ианду Мааха ихәымгоу аныхақәа ахьыҟалҵоз азы лаҳкәажәра лымихит » ( 1 Аҳ . [ 1 Цар . ] 15 : 11 — 13 ) .
Уи адагьы , Аса ажәлар « Иегова дрыԥшааларц . . . насгьы изакәанқәеи иԥҟарақәеи ирықәныҟәаларц » ргәазҭеиҵон .
Ишаҳбо еиԥш , Аса иҵабыргу Анцәа имҵахырхәара гәацԥыҳәарала дадгылон ( 2 Аш . [ 2 Лет . ]
14 : 4 ) . Ихы шԥамҩаԥигеи аҳ Аса , идгьыл ефиопаа анақәла ?
Иегова Иуда дазылԥхеит — Аса раԥхьатәи ажәашықәса аҩныҵҟа аҳра аниуаз аамҭазы ажәлар ҭынч инхон .
Аха анаҩс аиудеиаа аефиоп Зара дырҿагылеит .
Уи миллионҩык аруааи хышә ҽыуардыни иман ( 2 Аш . [ 2 Лет . ] 14 : 1 , 6 , 9 , 10 ) .
Ихы шԥамҩаԥигеи Аса имариамыз ари аҭагылазаашьаҿы ?
Иара Иегова диқәгәыӷит .
( Уаԥхьа 2 Ашықәсынҵа [ 2 Летопись ] 14 : 11 . )
Анцәа Аса гәыкала иҟаиҵаз аҳәара иаҳаит , насгьы ефиопаа ԥыххааса рықәҵара дицхрааит ( 2 Аш . [ 2 Лет . ]
14 : 12 , 13 ) . Аҳцәа Иегова ианизиашамызгьы , ихьӡ аҳаҭыр азы ижәлар аиааира риҭон ( 1 Аҳ . [ 1 Цар . ] 20 : 13 , 26 — 30 ) .
Аса иакәзар , Иегова диқәгәыӷуан , Иеговагьы иҳәара аҭак ҟаиҵеит .
Аха ԥыҭрак ашьҭахь Аса ҭагылазаашьақәак рҿы ииашамкәа ихы мҩаԥигеит .
Зны иара Иегова иакәымкәа , сириатәи аҳ ацхыраара ииҭарц азы диҳәеит ( 1 Аҳ . [ 1 Цар . ]
15 : 16 — 22 ) . Аха уеизгьы , Абиблиаҿы Аса иӡбахә абас иҳәоуп : « Аса иԥсы ҭанаҵы Иегова гәык-ԥсык ала дизыҟан » .
Ишԥаҳалшо Аса иҿыԥшра ? ( 1 Аҳ . [ 1 Цар . ] 15 : 14 ) .
7 , 8 .
Ишԥашәылшо шәмаҵзураҿы Аса шәиҿыԥшлар ?
Ҳара зегьы ҳгәы ҭаҳҵаар ҳалшоит , уи аҵыхәтәанынӡа Иегова изиашоу изиашаму аилкааразы .
Ухы уазҵаа : « Сазхиоума сара Анцәа игәы иақәшәо аҟаҵара , сыгәрахаҵара арӷәӷәара , насгьы Анцәа ижәлар ԥхасҭазтәуа анырра аҟынтә ахьчара ? »
Шәазхәыц шаҟа агәымшәара иҭахыз Аса иудатәи аҳкәажә Мааха дылҿагыларц азы !
Иҟалап Мааха леиԥш зхы мҩаԥызго аӡәгьы дышәзымдыруазар , аха шәыԥсҭазаараҿы Аса иааирԥшуаз агәацԥыҳәара аҿыԥшра ахьаҭаххо аҭагылазаашьа цәырҵыр алшоит .
Иаҳҳәап , шәҭынхацәа ма шәҩызцәа гәакьақәа рҟынтә аӡәы агәнаҳа ҟаиҵеит , уи дахьымхәӡеит , насгьы аизара далырцеит .
Шәазхиоума шәара уи имацәажәара ?
Ишәыҵанаҳәозеи шәара шәгәы ?

Аса иеиԥш , шәаргьы ишәылшоит гәыкала Анцәа имаҵ шыжәуа аашәырԥшыр .
Даараӡа ицәгьоу аԥышәара шәақәшәеит ҳәа анышәыԥхьаӡо , аҵыхәтәанынӡа Иегова шәиқәгәыӷла .
Иаҳҳәап , шьоукы Иегова ишаҳаҭцәа ахьракәу азы ашкол аҿы аҵәы рылырхуеит .
Егьырҭ адоуҳатә усқәа рзы аԥсшьарамшқәа ахьырго , мамзаргьы аԥара арҳаразы русура амш иацҵаны аус ахьырымуа аус рыцызуа рхыччоит .
Арҭ рҩызцәа аҭагылазаашьақәа рҿы Аса шәиҿыԥшла — Анцәа шәиҳәала .
Агәымшәара аашәырԥшла , Анцәа шәиқәгәыӷла , насгьы еснагь ииашоу аҟаҵара шәазхиаз .
Ишәхашәмыршҭлан Анцәа Аса дыширӷәӷәаз , насгьы дышицхрааз .
Уи шәаргьы амч шәиҭоит .
Ишԥаҳалшо ауаа ажәабжь анырзеиҭаҳҳәо , гәыкала Анцәа ҳшизыҟоу ааҳарԥшыр ?
Анцәа имаҵзуҩцәа рхы мацара иашьҭаӡам .
Аса иҵабыргу Анцәа имаҵ аура дадгылан .
Аса иеиԥш , ҳаргьы ауаа « Иегова иԥшаара » ҳрыцхраауеит .
Хымԥада , ҳара уи зыҟаҳҵо Иегова бзиа дахьаҳбо , иара убас ауаа наӡаӡа инхаларц ахьаҳҭаху азы ауп . Иегова уи анибо , даара игәы иахәоит .
10 , 11 .
Ишԥашәылшо Иосафат иҿыԥшра ?
Аса иԥа Иосафат « иаб имҩала дцон » ( 2 Аш . [ 2 Лет . ]
20 : 31 , 32 ) . Иосафат , иаб иеиԥш , иаргьы ажәлар ргәазҭеиҵон Иегова иԥшаара .
Иара зымҽхак ҭбааз акампаниа еиҿикааит , « Иегова изакәан зныз ашәҟәы » ацхыраарала ауаа уа ианыз ддырҵон ( 2 Аш . [ 2 Лет . ]
17 : 7 — 10 ) . Иара убасгьы Израиль иаҵанакуаз аҩадатәи аҳрахь дцеит , ашьхараҿы иҟаз Ефрем ақалақь аҿы инхоз ауаа « Иегова иахь ихынҳәырц » азы ргәазҭеиҵарц ( 2 Аш . [ 2 Лет . ]
19 : 4 ) . Аҳ Иосафат еснагь « гәыкала Иегова диԥшаауан » ( 2 Аш .
[ 2 Лет . ] 22 : 9 ) . Ҳара зегьы иахьа Иегова имҩаԥиго арҵаратә ус ду ҳхы алаҳархәлар ҳалшоит .
Иқәшәыргылома шәара ахықәкы есымза Анцәа Иажәа ауаа дырҵареи ргәаҵанӡа анагареи , уи Анцәа имаҵ руларц азы ргәазҭанаҵартә еиԥш ?
Аҽазышәарақәа аарԥшуа , насгьы Иегова ицхыраара шәақәгәыӷуа , шәара , ҳәарада , абиблиатә ҵара шәалагар шәылшоит .
Шәиҳәома шәара уи азы Анцәа ?
Шәазхиоума шәара абиблиатә ҵара амҩаԥгара , уи шәхатә аамҭа шәымнахыргьы ?
Аҩадатәи аҳра иаҵанакуаз Ефрем инхоз ауаа Иегова иахь ихынҳәырц азы рыцхраара ицаз Иосафат ҳаиҿыԥшны , ҳаргьы иактивым ажәабжьҳәаҩцәа ҳрыцхраарц азы ҳрызнеилар ҳалшоит .
Уи адагьы , аизара аиҳабацәа аизара иалцаз , аха иҟалап зыгәнаҳарақәа ирыхьхәыз ажәабжьҳәаҩцәа ирҭаауеит .
12 , 13 . а ) Ихы шԥамҩаԥигеи Иосафат , имариамыз аҭагылазаашьа данақәшәа ?
б ) Избан , Иосафат ҳаиҿыԥшны , зегь шҳалымшо аилкаара зҳахәҭоу ?
Иосафат , иаб Аса иеиԥш , ар дуӡӡа Иуда иаҿагыларц ргәы ианҭазгьы , Анцәа дизиашаны даанхеит .
( Уаԥхьа 2 Ашықәсынҵа [ 2 Летопись ] 20 : 2 — 4 . )
Иосафат дшәеит , аха « Иегова иԥшаара иӡбеит » .
Иара Иегова диҳәеит , ахынраалара аарԥшны ижәлари иареи « ари ар ду аҿагыларазы амч шрымам » , насгьы иҟарҵара шырзымдыруа иаартны иҳәеит .
Иосафат аҵыхәтәанынӡа Иегова диқәгәыӷит , иара иҳәеит : « Ҳаблақәа уара уахь ирхоуп » ( 2 Аш . [ 2 Лет . ] 20 : 12 ) .
Зны-зынла ҳаргьы иҟаҳҵо ҳзымдыруа ҳҟалоит , ашәарагьы ҳазцәырҵлоит ( 2 Кор .
4 : 8 , 9 ) . Аха ишәхашәмыршҭлан Иосафат иҟаиҵаз .
Иара ажәлар дрылагыланы Анцәа даниҳәоз , ижәлари иареи аӷа иҿаԥхьа амч шрымам иҳәеит ( 2 Аш . [ 2 Лет . ]
20 : 5 ) . Аҭаацәара ахадацәа Иосафат иҿыԥшлар рылшоит . Шәиҳәала Иегова алабжьара шәиҭарц , насгьы ауадаҩрақәа рыхгаразы шәирӷәӷәарц .
Шәацәыԥхамшьалан Иегова ацхырааразы шәышиҳәо шәҭаацәа иахьраҳауа .
Урҭ ирбоит Иегова шәишиқәгәыӷуа .
Анцәа Иосафат иҳәара аҭак ҟаиҵеит , уи , хымԥада , шәаргьы дшәыцхраауеит .
14 , 15 .
Ишԥааирԥши Езекиа аҵыхәтәанынӡа Анцәа игәра шигоз ?
Аҳ Езекиа « ӷәӷәала Иегова идгылаз » иеиԥш дырдыруан .
Иара иаб дҿырԥш бзиамызт , насгьы аныхақәа дрымҵахырхәон . Аха Езекиа уеизгьы Иегова дидгылан .
Иара « иԥшьоу аколоннақәа , иԥшьоу ашьаҟа , Моисеи абҩа иалхны иҟаиҵаз амаҭ ықәигеит » , избанзар уи амаҭ иамҵахырхәо иалагеит .
Езекиа гәык-ԥсык ала Иегова дизиашан , иара « анаҩсгьы Иегова Моисеи ииҭаз аԥҟарақәа дрықәныҟәон » ( 2 Аҳ . [ 2 Цар . ] 18 : 1 — 6 ) .
Усҟантәи аамҭазы амч ду змаз ассириатәи ар Иуда ианақәла , насгьы Иерусалим ықәыргарц анырҭахха , Езекиа аҵыхәтәанынӡа Иегова диқәгәыӷит .
Ассириатәи аҳ Сеннахирим Иегова дихыччон , насгьы Езекиа дхьаҵырц азы диршәон .
Аха Езекиа Иегова иҳәара далагеит , насгьы уи реиқәырхара шилшо ала агәрагара ӷәӷәа ааирԥшит .
( Уаԥхьа Исаиа [ Исаия ] 37 : 15 — 20 . )
Иегова уи аҳәара аҭак ҟаиҵеит , иара амаалықь дааишьҭит , уи 185 000 - ҩык ассириаа ишьит ( Ис . [ Ис . ] 37 : 36 , 37 ) .
16 , 17 .
Ишԥашәылшо Езекиа иҿыԥшра ?
Ԥыҭрак ашьҭахь Езекиа ӷәӷәала дычмазаҩхеит .
Иара Иегова диҳәон зиашарала имаҵ шиуаз игәалаиршәарц азы .
( Уаԥхьа 2 Аҳцәа [ 2 Царей ] 20 : 1 — 3 . )
Анцәа аҳ иҳәара аҭак ҟаиҵеит , насгьы дихәышәтәит .
Аха ҳара Абиблиа аҟынтәи иаҳдыруеит Анцәа џьашьахәыла ҳшимхәышәтәуа , мамзаргьы ҳаԥсҭазаара шацимҵо .
Аха Езекиа иеиԥш , Иегова ҳаниҳәо , иаҳҳәар ҳалшоит : « Сара уҿаԥхьа гәрахаҵарала , гәыкала сныҟәон » .
Ӷәӷәала шәычмазаҩхазар , агәра жәгома Иегова хымԥада дышшәыцхраауа ? ( Аԥсал .
40 : 4 [ 41 : 3 , АдҾ ] ) . Езекиа иҿырԥштәы Иеговеи ҳареи ҳаизыҟазаашьақәа , насгьы иара имаҵ аура ирԥырхаго зегьы ааныжьра шаҟа ихадоу азхәыцра ҳгәазҭанаҵоит .

Иаҳҳәап , аӡәырҩы егьырҭ ауаа анцәахәқәа реиԥш ирыхәаԥшуеит .
Дара еицырдыруа ауаа ҳараркуеит .
Урҭ асоциалтә акаҭақәа рҿы даара аамҭа рацәаны ирхыргоит , ус еиԥш иҟоу ауаа рыԥсҭазаара иацклаԥшуа , рпотреҭқәа ирыхәаԥшуа , насгьы дара ирыдҳәалоу зегьы иаԥхьо .
Ҳәарада , ақьырсианцәа шьоукы аинтернет алшара рнаҭоит рҭаацәеи рҩызцәеи рацәажәара .
Аха ақьырсиан изгәамҭаӡакәа аинтернет аҿы ус баша даара аамҭа рацәаны ихигозар , уи ашәарҭара дҭанаргылар алшоит .
Уи ипотреҭ , ма ианиҵаз акы ирацәаҩны ауаа иахьыргәаԥхаз дахыҽхәо далагар ауеит , мамзаргьы идаҟьа аӡәы уаҳа дшаҵаҩым анибо дгәаар илшоит .
Шәхаҿы иаажәг апостол Павел ма Акилеи Прискиллеи ҳаамҭазы инхозшәа .
Иқәдыргылалозма дара есыҽны аинтернет аҿы рпотреҭқәа , мамзаргьы иацклаԥшлозма иқьырсианым аӡәы иԥсҭазаара ?
Павел « иаамҭа зегьы Иисус — Христос шиакәу атәы Аиудеиаа рызнагара иазикуан » ҳәа иӡбахә ҳәоуп .
Акилеи Прискиллеи егьырҭ Анцәа имҩа еиҳа инарҭбааны , инарҵауланы рзеиҭаҳәара раамҭа зегь азыркуан ( Аус .
18 : 4 , 5 , 26 ) . Ухы уазҵаар ауеит : « Сҽацәысыхьчома сара аӡәы нцәахәыс иҟаҵара , мамзаргьы зыхә ҳараку саамҭа баша арӡра ? »
( Уаԥхьа Ефесаа рахь 5 : 15 , 16 . )
18 , 19 .
Иарбан гану Иосиа шәиҿыԥшларц ахьышәҭаху ?
Езекиа имаҭа иԥа , аҳ Иосиа , Иегова иԥҟарақәа « гәык-ԥсык ала » дрықәныҟәон ( 2 Аш .
[ 2 Лет . ] 34 : 31 ) .
Данхбыџыз иара « Давид Инцәа иԥшаара далагеит » , 20 шықәса раҟара анихыҵуаз Иуда аныхақәа рҟынтә арыцқьара иҽазикит .
( Уаԥхьа 2 Ашықәсынҵа [ 2 Летопись ] 34 : 1 — 3 . )
Иосиа Анцәа игәы иақәшәо аҟаҵара агәаҳәара ӷәӷәа иман , уи ала иудатәи аҳцәа аӡәырҩы дрылукаауан .
Аха Моисеи изакәан анырыԥшаа , — иҟалап аоригинал акәызҭгьы , — насгьы азакәан аҳ ианизаԥхьа , Иосиа еиликааит Анцәа имаҵ аураҿы еиҳа аҽазышәарақәа шаҭаху .
Иара егьырҭ Анцәа имаҵ аура ргәазҭаҵара далагеит .
Абасала , Иосиа иԥсы ҭанаҵы израильаа « Иегова ишьҭанеира иаҟәыҵуамызт » ( 2 Аш . [ 2 Лет . ]
34 : 27 , 33 ) . Иосиа иеиԥш , аҿар иқәыԥшнаҵы Анцәа дрыԥшаалар рылшоит !
Иҟалап зыгәнаҳарақәа ирыхьхәыз аҳ Манассиа Иосиа Анцәа игәрыцҳашьара атәы изеиҭеиҳәозҭгьы .
Арԥарцәеи аҭыԥҳацәеи , шәрыҿцәажәала Анцәа изиашоу зықәрахь инеихьоу ақьырсианцәа шәҭаацәараҿы ма аизараҿы , насгьы еилышәкаала Иегова урҭ азылԥхарақәа шриҭоз .
Ишәхашәмыршҭлан : Анцәа Иажәа аԥхьара Иосиа игәаҵанӡа инеит , насгьы уи аусқәа рыҟаҵара игәазҭанаҵеит .
Иҟалап Абиблиа шәанаԥхьо , Иегова изы еиҳаны аҟаҵара шәҭаххар .
Аҵыхәтәаны шәара еиҳа насыԥ шәоуеит , Анцәа шәизааигәахоит , насгьы егьырҭ Анцәа иԥшаара рыцхраара агәаҳәара шәоуеит .
( Уаԥхьа 2 Ашықәсынҵа [ 2 Летопись ] 34 : 18 , 19 . )
Абиблиа анҭышәҵаауа , Анцәа еиӷьны имаҵ ауразы шәыԥсҭазаараҿы ак аԥсахра шаҭаху жәбар ауеит .
Усҟан , Иосиа иеиԥш , аамҭа мгакәа иаҭаху ашьаҿақәа ҟашәҵа !
20 , 21 . а ) Еицырзеиԥшзи зыӡбахә ҳҳәаз ԥшьҩык аҳцәа ?
б ) Еилҳаргозеи анаҩстәи астатиаҿы ?
Ишәгәаԥхама шәара гәыкала Иегова имаҵ зуаз иудатәи ԥшьҩык аҳцәа рҿырԥштәы ?
Дара гәацԥыҳәарала Анцәа игәаԥхара нарыгӡон , насгьы рыԥсы ҭанаҵы изиашан .
Арҭ аҳцәа аӷацәа анырҿагылазгьы , Иегова аҵыхәтәанынӡа иқәгәыӷуан .
Аха зегь раасҭа ихадоу , дара Анцәа имаҵ аураҿы ииашоу амотивқәа рыман .
Анаҩстәи астатиаҿы ишаҳбо еиԥш , арҭ аҳцәа аԥшьҩыкгьы агхақәа ҟарҵон .
Аха агәқәа ҭызҵаауа Анцәа ибеит урҭ гәык-ԥсык ала ишизиашаз .
Ҳаргьы ҳнаӡаӡам .
Аха Иегова ҳагәқәа анҭиҵаауа , ибома иара гәыкала имаҵ шаҳуа ?
Шәааи уи анаҩстәи астатиаҿы еилҳаргап .
« Ари зегьы . . . гәҿанҵарас ҳара ҳзы иҩын , аҵыхәтәантәи аамҭақәа раан инхо рзы » ( 1 КОР . 10 : 11 , АДҾ ) .
АШӘАҚӘА : 11 , 61
. .
Асеи Иосафати рыгхақәа ?
. .
Езекиа игха ?
. .
Иосиа игха ?
1 , 2 .
Избан иудатәи ԥшьҩык аҳцәа рҿырԥштәқәа зеилҳарго ?
ШӘХАҾЫ иаажәг : шәаԥхьа игыланы инеиуа ауаҩы дықәҵәрааны дкаҳауеит .
Ҳәарада , даҽазны ари аҭыԥ шәанаҩсуа даара шәгәышәҽанызаауеит .
Егьырҭ рыгхақәа ҳрызхәыцуазар , ҳхаҭа урҭ ҳхы рцәаҳахьчалоит .
Убас ауп адоуҳатә зҵаарақәа рҿгьы .
Егьырҭ рыгхақәа , Абиблиаҿы зыӡбахә ҳәоугьы уахь иналаҵаны , ҳрызхәыцуазар , ихадоу аурокқәа алҳкаар ҳалшоит .
Ари аԥхьа иҟаз астатиаҿы зыӡбахә ҳҳәоз ԥшьҩык аҳцәа гәыкала Иегова имаҵ руан .
Аха уеизгьы , дара агха ӷәӷәақәа ҟарҵон .
Иаҳдырҵар алшозеи урҭ рыгхақәа , насгьы иҳацхраауазеи урҭ рҽырцәыхьчара ?
Урҭ рҿырԥштәқәа ҳанрызхәыцуа , ихадоу азхәыцрақәа алҳкаауеит , избанзар ирыҩуаз зырҩуаз ҳара иҳалабжьарц азы ауп .
( Уаԥхьа Римаа рахь 15 : 4 . )
3 — 5 . а ) Иарбан гхоу Аса иҟаиҵаз , Иегова гәыкала имаҵ шиуазгьы ?
б ) Игәазҭазҵар алшози Аса ауаа рықәгәыӷра , Вааса Иуда данаҿагыла ?
Шәааи раԥхьа Аса иӡбахә ҳалацәажәап , насгьы Анцәа Иажәа ҳаԥсҭазаара ианырыр шалшо ҳазхәыцып .
Миллионҩыла аефиопаа Иуда ианаҿагыла , Аса Иегова диқәгәыӷит .
Аха израильтәи аҳ Вааса Иуда аҳәаақәа рзааигәара иҟаз ақалақь Рама арӷәӷәара даналага , Аса Иегова диқәымгәыӷӡеит ( 2 Аш . [ 2 Лет . ]
16 : 1 — 3 ) . Аса иҟәыӷара дақәгәыӷырц иӡбеит , насгьы аҳ Венадад Ваал диқәларц азы дааихәеит .
Ақәҿиара аиума Аса игәҭакы ?
Абиблиаҿы иануп : « Вааса ари аниаҳа , Рама арӷәӷәара даҟәыҵит , насгьы аусурақәа ааникылеит » ( 2 Аш .
[ 2 Лет . ] 16 : 5 ) .
Абас , Аса игәҭакы ақәҿиара аиуит .
Аха уи ус акәушәа унарбар алшон .
Дышԥахәаԥши Иегова Аса ихымҩаԥгашьа ?
Анцәа уи иахь ихаҭарнак Анани дишьҭит , уи Аса Иегова дахьиқәымгәыӷыз азы диқәыӡбеит .
( Уаԥхьа 2 Ашықәсынҵа [ 2 Летопись ] 16 : 7 — 9 . )
Анани ус иҳәеит : « Уажәшьҭа уара иуҿагыланы иуабашьлоит » .
Вааса дышхьаҵызгьы , Аса напхгара ҟаиҵонаҵы , ҵыхәаԥҵәара змамыз аибашьрақәа ажәлар агәаҟрақәа рзааргон .
Ари аԥхьа иҟаз астатиаҿы ишаҳбаз еиԥш , Анцәа Аса игәы ҭиҵааит , насгьы гәыкала дшизыҟаз ибеит ( 1 Аҳ . [ 1 Цар . ]
15 : 14 ) . Иегова Аса , иааизакны иуҳәозар , гәык-ԥсык ала дизиашан ҳәа иԥхьаӡеит , уи Анцәа иҭахрақәа ирықәшәон .
Аха уеизгьы , аҳ ииашамыз ихымҩаԥгашьа иаанагаз алҵшәа бааԥсқәа дызрыцәцомызт .
Аҳ Вааса Аса даниршәа , игәазҭазҵазеи Аса Иегова иакәымкәа , ихи Венадади рықәгәыӷра ?
Иҟалап иара игәы иаанагозҭгьы аибашьратә метод бзиақәа аиааира изааргоит ҳәа , анцәаиҳәара аасҭа .
Мамзаргьы егьырҭ ирҭаз ииашамыз алабжьара дықәныҟәазар ауеит .
Иаҳнарҵозеи ҳара Аса иҿырԥштәы ?
Иҳаилшәыркаа .
Аса иҭоурых ҳгәазҭанаҵоит ҳхы шымҩаԥаҳго азхәыцра .
Ауадаҩрақәа ҳаззымиааиуа акоуп ҳәа аныҳаԥхьаӡо , ҳара иаразнак Иегова ацхыраара ҳаиҭарц иҳәара ҳалагоит .
Аха ҳхы шԥамҩаԥаҳго уиаҟара иӷәӷәам ауадаҩрақәа ҳанрықәшәо ?
Ҳалагома урҭ ҳхы ҳақәгәыӷны рыӡбара ?
Ҳрықәныҟәома ҳара абиблиатә принципқәа ԥшааны , уи ала Анцәа иҟәыӷара ҳшақәгәыӷуа аарԥшуа ?
Иаҳҳәап , шәҭынхацәа аизарақәа ма аконгрессқәа шәырҭаалар рҭахӡам .
Усҟан Иегова шәиҳәала ари аҭагылазаашьаҿы еиҳа еиӷьны шәхы шымҩаԥыжәгаша шәеилиркаарц .
Иҟалап шәусура шәцәыӡзар , насгьы акыраамҭа аусурҭа шәзымԥшаауазар .
Аусура шәрыдыркыларц шәанрацәажәо , ишәҳәома аусура амшқәа рзы иҟоу аизарақәа рыбжьажьра шышәҭахым ?
Иарбан уадаҩроу ҳзықәшәозаалакгьы , иахәҭоуп аԥсаломшәаҳәаҩ илабжьара ақәныҟәара : « Умҩа Нцәа Ҳазшаз имада , Инапы уҽанҵа , Иаргьы инаигӡашт » ( Аԥсал . 36 : 5 , [ 37 : 5 , АдҾ ] ) .
7 , 8 .
Иарбан гхақәоу Иосафат иҟаиҵаз , насгьы иалҵшәахазеи уи ?
( Шәахәаԥш астатиа алагамҭаҿы иаагоу асахьа . )
Иаҳҳәар ҳалшозеи Аса иԥа Иосафат изкны ?
Иара имаҷымкәа аҟазшьа бзиақәа илан .
Анцәа диқәгәыӷуа , Иосафат аус қьиақәа рацәаны иҟаиҵеит .
Аха уеизгьы , ииашамыз аӡбарақәагьы идикылон .
Иара аҩадатәи аҳраҿы напхгара зуаз аҳ Ахав иҿы аҭаацәалазааратә еиқәшаҳаҭра бжьеиҵеит .
Ԥыҭрак ашьҭахь иара Ахав дидгыланы сириаа дырҿагылеит , аԥааимбар Михеи ус ҟаимҵарц шиеиҳәазгьы .
Аибашьраҿы Иосафат дыршьырц ак игымхеит .
Уи ашьҭахь иара Иерусалимҟа дхынҳәит ( 2 Аш . [ 2 Лет . ]
18 : 1 — 32 ) . Уа аԥааимбар Ииуи диазҵааит : « Иухәҭазма амцқьацәа рыцхраара , насгьы Иегова дызцәымӷу бзиа рбара ? »
( Уаԥхьа 2 Ашықәсынҵа [ 2 Летопись ] 19 : 1 — 3 . )
Акыр инарҵама Иосафат дзықәшәаз ?
Иара гәацԥыҳәарала Анцәа имаҵ шиуазгьы , иҟалап дзықәшәаз акгьы инамырҵазар , насгьы Ииуи иажәақәа дрықәымныҟәазар .
Иосафат ииашамыз даҽа ӡбарак идикылеит .
Иара Анцәа иаӷа ицәгьаз аҳ Охозиа иҿы аиқәшаҳаҭра бжьеиҵеит , уи Ахав иԥа иакәын .
Ари аӡбарагьы иашамызт . Иосафати Охозиеи аӷбақәа рыргылара иалагеит , аха урҭ ԥыххааса ицеит , рыгәҭакгьы мнаӡеит ( 2 Аш . [ 2 Лет . ]
20 : 35 — 37 ) . Ишԥаҳнырыр алшо иҽеим аиҿцәажәара ?
Иосафат иҿырԥшы ҳаԥсҭазаара азхәыцра ҳгәазҭанаҵар ауп .
Иааизакны иаҳҳәозар , Иосафат дыцәгьамызт .
Иара ииашаз ҟаиҵон , насгьы « гәык-ԥсык ала Иегова диԥшаауан » ( 2 Аш .
[ 2 Лет . ] 22 : 9 ) . Аха иара иҽеимыз аиҿцәажәара иаанагаз алҵшәа бааԥс дзацәымцеит .
Ажәамаанақәа [ Притчи ] 13 : 20 аҿы ишаҳәо еиԥш , « аҟәыӷацәа ирыцу дҟәыӷахоит , ахшыҩдақәа рҟны аус змоу арыцҳара дақәшәоит » .
Ганкахьала , ҳара ауаа аҵабырг аилкаара ҳрыцхраалар ауп .
Даҽа ганкахьала , иаҳхаҳмыршҭлароуп Иосафат Ахав дицхраарц игәы иахьҭеикыз азы , — уи шаҭахымызгьы , — иԥсҭазаара ицәыӡырц ак игымхеит .
Убас еиԥш , ҳаргьы иқьырсианым мыцхәы иааигәаны ҳрыҿцәажәозар , ҳхы ашәарҭара иҭаҳаргылоит .
а ) Иднарҵар алшозеи аҭаацәара алалара згәы иҭоу Иосафат иҿырԥштәы ?
б ) Иаҳхаҳмыршҭлар ҳахәҭоузеи ҳара ?
Иаҳнарҵар алшозеи еиҭа Иосафат иҿырԥштәы ?
Ақьырсиан Иегова бзиа дзымбо иахь аромантикатә цәаныррақәа реизырҳара далагар алшоит .
Уи дхәыцуазар ауеит ақьырсианцәа рыбжьара хатә ҩызас иалухуа аӡәгьы дыҟам ҳәа .
Шьоукы рҭынхацәа рықәыӷәӷәозар ауеит .
Дара иааҟәымҵӡакәа ирҳәозар алшоит уажәшьҭа ахатә ҩыза дуԥшаароуп , мамзар ус уаанхоит ҳәа .
Уи адагьы , ақьырсианцәа шьоукы иаҳәшьак лцәаныррақәа лыцеиҩыршоит , лара илҳәеит : « Ҳара иаҳҭахуп абзиабара , насгьы еизааигәоу аизыҟазаашьақәа . Ус Анцәа ҳаишеит » .
Иҟарҵарызеи нас ақьырсианцәа ?
Иаҳгәалаҳаршәап Иосафат иҿырԥштәы .
Абжьааԥны иара Анцәа инапхгара даҳәон ( 2 Аш . [ 2 Лет . ]
18 : 4 — 6 ) . Аха иҟалазеи Иосафат Иегова бзиа дзымбоз Ахав иааигәаны иҿцәажәара даналага ?
Иосафат ихамышҭлар ихәҭан Иегова гәык-ԥсык ала изыҟоу илаԥш шырху .
Иахьагьы Иегова « адгьыл зегь илаԥш ахуп » , насгьы ацхыраара ҳаҭаразы « имч аарԥшра » дазхиоуп ( 2 Аш . [ 2 Лет . ] 16 : 9 ) .
Иара ҳцәаныррақәа еиликаауеит , насгьы бзиа ҳаибоит .
Агәра жәгома шәара абзиабареи еизааигәоу аизыҟазаашьақәеи рганахь ала Анцәа шәҭахрақәа шынаигӡо ?
Агәра ганы шәыҟаз ҽнак зны уи шыҟало !
Агәрахаҵара змам ауаа руӷә аҽаҵаҳәара шаҟа ишәарҭоу шәхашәмыршҭлан ( Шәахәаԥш абзац 10 . )
11 , 12 . а ) Ишԥеилкаахеи Езекиа игәы иҭаз ?
б ) Избан Езекиа Анцәа игәыԥжәара дзацәцаз ?
Езекиа иҿырԥштәы иаҳнарбоит ҳгәы ацклаԥшра шхадоу .
Зны Иегова Езекиа игәы иҭаз ааирԥшит .
( Уаԥхьа 2 Ашықәсынҵа [ 2 Летопись ] 32 : 31 . )
Езекиа ӷәӷәала данычмазаҩха , Анцәа уи адырга ииҭеит — ихынҳәыз агага , — уи ишьақәнарӷәӷәон иара ичымазара дшалҵуа .
Вавилон аҭауадцәа уи адырга аҵакы аилкааразы аҳ иахь ауаа рышьҭит ( 2 Аҳ . [ 2 Цар . ] 20 : 8 — 13 ; 2 Аш . [ 2 Лет . ]
32 : 24 ) . Анцәа Езекиа « дԥишәарц азы даницәхьаҵ » , иара « ихазынаҭра зегьы дирбеит » .
Ииашамыз ари ихымҩаԥгашьа « игәы иҭаз зегь » аанарԥшит .
Абиблиаҿы Езекиа игәы зԥагьахаз аӡбахә анӡам .
Иҟалап уи зыхҟьаз аҳ асириаа дахьыриааиз азы акәзар .
Мамзаргьы Анцәа џьашьахәыла ичымазара дахьалиргаз азы акәзар ауеит .
Иара убас даара амал ду ахьирҳаз , насгьы ахьӡ-аԥша ахьиоуз акәзар алшоит .
Ишыҟазаалакгьы , Езекиа дԥагьахеит , насгьы « изыҟарҵаз абзиара ишахәҭаз еиԥш дазымнеит » .
Шаҟа илахьеиқәҵагоузеи !
Уаанӡа Езекиа Иегова гәыкала имаҵ шиуаз игәалаиршәарц дышиҳәозгьы , уи даара игәы иирхьит .
Аха ԥыҭрак ашьҭахь Езекиа ахынраалара ааирԥшит , убри аҟынтә аҳи уи ижәлари рахь Иегова игәыԥжәара ааимырԥшӡеит ( 2 Аш . [ 2 Лет . ] 32 : 25 — 27 ; Аԥсал .
137 : 6 [ 138 : 6 , АдҾ ] ) . 13 , 14 . а ) Ианбаилшо Иегова ҳԥишәарц азы ҳацәхьаҵра ?
б ) Ишԥаҳахәҭоу ҳхы амҩаԥгара , ҳақәҿиарақәа рзы ҳандырҽхәо ?
Иаҳнарҵар алшозеи ҳара Езекиа иҿырԥштәы ?
Иазгәашәҭ , иара дԥагьахеит Иегова Сеннахирим данииааи , насгьы Езекиа ичымазара даналирга ашьҭахь .
Дҳацәхьаҵыр алшома Иегова уск аҿы ақәҿиарақәа анҳаулак , Езекиа иеиԥш , ҳаргьы ҳԥишәарц , насгьы ҳгәы иҭоу ибарц азы ?
Шәхаҿы даажәг акыраамҭа ажәахә зҽазыҟазҵоз аиашьа . Иара ауаа рацәа рҿаԥхьа дықәгыланы ажәахә иҳәеит .
Данықәгыла ашьҭахь аӡәырҩы ддырҽхәоит .
Дышԥазнеиуеи иара арҽхәара ?
Ҳара аҟәыӷара ааҳарԥшуеит , ҳандырҽхәо Иисус илабжьара ҳақәныҟәозар : « Шәарҭгьы убас , нагӡатәыс ишәыдырҵаз зегьы анынашәыгӡалакь , ишәҳәар ауеит : „ ҳарҭ , акагьы иаԥсам атәқәа , иаҳуалыз ҟаҳҵеит “ » ( Лука 17 : 10 ) .
Арагьы аҳ Езекиа ҳизхәыцыр ҳалшоит .
Иара иԥагьара ааԥшит , « изыҟарҵаз абзиара ишахәҭаз еиԥш » даназымнеи .
Анцәа иаҳзыҟаиҵахьоу ҳаназхәыцуа , ҳгәаҿы иара ицәымӷу аҟазшьақәа еизҳаӡом .
Аџьшьара аарԥшны ҳара Иегова иӡбахә ҳҳәалар ҳалшоит .

Анцәа иара Иажәа ҳаиҭеит , уи ихы иархәаны ижәлар дрыцхраауеит .
15 , 16 .
Избан Иосиа Анцәа ихьчара , насгьы иԥсҭазаара зицәыӡыз ?
Иаҳнарҵар алшозеи ҳара аҳ бзиа Иосиа дзықәшәаз ?
Ҳрызхәыцып дҭазырхаз ахҭысқәа .
( Уаԥхьа 2 Ашықәсынҵа [ 2 Летопись ] 35 : 20 — 22 . )
Иосиа Мысра аҳ Нехо иабашьра далагеит , уи аҳ Иосиа иахь гәала шимам шиҳәазгьы .
Абиблиаҿы иануп Нехо иажәақәа « Анцәа иҟынтә » иаауан ҳәа .
Нас избан Иосиа аибашьра дзалагаз ?
Абиблиаҿы уи азҵаара аҭак анӡам .
Ишԥаилшоз Иосиа Нехо иажәақәа Иегова иҟынтә ишаауаз аилкаара ?
Иаҳҳәап , иара илшон Анцәа изиашаз иԥааимбар Иеремиа диазҵаар ( 2 Аш . [ 2 Лет . ]
35 : 23 , 25 ) . Аха џьаргьы ианӡам иара ус ҟаиҵеит ҳәа .
Уи адагьы , Нехо Кархемис ауп дахьцоз .
Иара Иерусалим акәымкәа , « даҽа ҩнык » дабашьырц акәын ииҭахыз .
Иосиа иара убас Анцәа ихьӡ ахьчарагьы ихәҭамызт , избанзар аҳ Нехо Иегова ижәлари иареи дырхыччомызт .
Убри аҟынтә Иосиа иганахь ала даара иҟәыӷарамызт Нехо иабашьра .
Иарбан уроку иалҳкаар ҳалшо ?
Имариам аҭагылазаашьа ҳақәшәазар , ҳара Иегова игәаԥхара иаҵанакуа еилаҳкаалар ауп .
Ишԥаҳалшо Иосиа иҟаиҵаз агха ҳҽацәыҳахьчар ?
Ауадаҩра ҳанақәшәо , уи иадҳәалоу абиблиатә принципқәа ҳрызхәыцыр , насгьы иҭышәынтәалоу аӡбара ҳадаҳкылар ауп .
Ҭагылазаашьақәак рҿы аизара аиҳабацәа ҳразҵаар бзиоуп .
Иҟалап аҭагылазаашьа ибзианы ҳазхәыцны , иадҳәалоу зегь ҭаҳҵаазар .
Аха принципқәак ҳхахьы иааҳамгазар ауеит , урҭ ҳара ҳрызхәыцырц азы аизара аиҳабацәа ҳацхраауеит .
Еилҳаргап ҿырԥштәык .
Аиаҳәшьа ажәабжь бзиа ауаа рзеиҭаҳәара шлыхәҭоу ибзианы еилылкаауеит ( Аус .
4 : 20 ) . Лара амш алхны ажәабжьҳәара дцарц лыӡбоит . Аха Анцәа дхазымҵо лхаҵа аҩны даанхарц длыҳәоит .
Иара иҳәоит дара аамҭа маҷны ишеицырхырго .
Аиаҳәшьа ианаало абиблиатә принципқәа дрызхәыцуазар ауеит , иаҳҳәап , Анцәа изыӡырҩра , насгьы аҵаҩцәа разыҟаҵара ирызку ( Матф . 28 : 19 , 20 ; Аус . 5 : 29 ) .
Аха лара иара убас лхаҵа изыӡырҩра , насгьы аҟәыӷара аарԥшра шлыхәҭоу дазхәыцыр ауп ( Еф .
5 : 22 — 24 ; Флп . 4 : 5 ) . Лхаҵа ииҭаху лара ажәабжьҳәара дымцаларц аума , мамзаргьы уи аҽны заҵәык лусқәа лыԥсахыр акәу ?
Ҳара Анцәа игәаԥхара анагӡаразы агәаҳәареи аламысцқьареи ҳамазар ҳҭахуп аҟынтә , иҟәыӷоу аӡбарақәа ҳадаҳкылаларц азы зегьы ҳахшыҩ азышьҭны ҳазхәыцлар ауп .
Иарбан хәарҭоу иаҳзаанаго ари астатиаҿы еилҳаргаз ԥшьҩык аҳцәа рҿырԥшы азхәыцра ?
Ҳара ҳнаӡаӡам , насгьы ари астатиаҿы зыӡбахә ҳҳәоз ԥшьҩык аҳцәа иҟарҵоз агхақәа зны-зынла ҳаргьы иҟаҳҵоит .
Ҳара иҳалшоит : 1 ) ҳазымхәыцкәа ҳхы , ма егьырҭ ауаа ҳрықәгәыӷыр , 2 ) иҽеим аҩызцәа алҳхыр , 3 ) аԥагьара ааҳарԥшыр , 4 ) Анцәа игәаԥхара еилымкааӡакәа аӡбара ҳадаҳкылар .
Шаҟа ҳгәы иахәозеи ҳара Иегова иҳалоу абзиара ахьибо , ԥшьҩык аҳцәа ирылаз абзиара шибоз еиԥш !
Уи адагьы , Иегова шаҟа бзиа даҳбо , насгьы имаҵ аураҿы иҳалшо зегь аҟаҵара шаҳҭаху идыруеит .
Убри аҟынтә иара Абиблиаҿы угәуҽанызҵо аҿырԥштәқәа ҳаиҭеит . Урҭ агха ӷәӷәақәа рҽырцәыхьчара иҳацхраауеит .
Шәааи арҭ аҿырԥштәқәа ҳрызхәыцлап , насгьы Иегова урҭ рзы иҭабуп ҳәа иаҳҳәалап !
2012 шықәсазы имҩаԥыргоз анышәжрақәа раан анышәаԥшь иалхыз аҳаԥшьа аԥҽыхақәа рыԥшааит .
Уи аҳаԥшьа ҟаҵан 3 000 - ҟа шықәса раԥхьа .
Ари аҵарауаа аӡәырҩы аинтерес рызцәырнагеит . Избан ?
Аҵарауаа аԥҽыхақәа ракәымкәа , уа ианыз ауп зинтерес рымаз .
Аҳаԥшьа аԥҽыхақәа еизганы ианеиқәдыршәа , археологцәа ирбеит уа ажәытә ханаан бызшәала ишаныз : « Ешбаал Бен Беда [ Беда иԥа ] » .
Археологцәа уаанӡа ари аҩыза ахьӡ ажәытә ҩырақәа рҿы ахаан ирымбацызт .
Иазгәаҭатәуп ахьӡ Ешбаал , мамзаргьы Ешваал , Абиблиаҿы ишану .
Убас ихьӡын аҳ Саул иԥацәа руаӡәк ( 1 Аш . [ 1 Лет . ]
8 : 33 ; 9 : 39 ) . Анышәжрақәа ирылахәыз апрофессор Иосеф Гарфинкель иҳәоит : « Иазгәаҭатәуп Абиблиаҿы иану , уажәшьҭа археологиатә ԥшаахқәа рҿы иуԥыло ахьӡ Ешбаал аҳ Давид аҳра аниуаз аамҭахь ишаҵанакуа » .
Аҭоурыхҭҵааҩцәа шьоукы ргәаанагарала , ари ахьӡ усҟантәи аамҭазы рхы иадырхәоз акәын .
Археологиатә ԥшаахқәа абиблиатә аацҳарақәа шиашоу еиҭа ишьақәдырӷәӷәеит .
Егьырҭ абиблиатә цыԥҵәахақәа рҿы ахьӡ Ешваал Иевосфеи ҳәа иарбоуп , ахәҭа « ваал » ( аур . баал ) « восфеи » ( аур . бошет ) ала иԥсахуп ( 2 Сам . [ 2 Сам . ] 2 : 10 ) .
Избан ?
« Иҟалап , аҵарауаа ишеиҭарҳәо ала , II Самуил аҿы ахьӡ Ешбаал заным уи ханаантәи ақәеи аԥша ӷәӷәеи рынцәахәы Баал дахьыргәаланаршәоз акәызҭгьы , аха Ашәҟәы Паралипоменон [ Ашықәсынҵа ] [ Летопись ] аҿы уи ахьӡ аанхеит » .
3 « Иуҳәаз ажәа нагӡа »
Шаҟа ҿаҭахьа ишәҭазеи шәара Иегова ?
Акы , ҩба , ма еиҳаны ?
Шәынхома шәара урҭ инарықәыршәаны , Иегова зегь иреиӷьу иҭо ?
Инашәыгӡома шәара аҽазкра иадҳәалоу аҿаҭахьа , ма аибагаратә ҿаҭахьа ?
Ари астатиа Иеффаии Аннеи ҳгәаладыршәоит , урҭ рҿырԥштәы Анцәа иаҳҭаз аҿаҭахьақәа рынагӡара иҳацхраауеит .
10 Ииасуазеи Анцәа Иаҳра анааиуа ?
Ҳара лассы-лассы Иегова џьанаҭ дгьыл аҿы иҳаиҭо азылԥхарақәа ҳрызхәыцуеит , аха ари астатиаҿы ҳара еилҳаргоит аҭынчреи анасыԥи ахьыҟало адунеи ҿыц ҟаиҵарц азы иқәиго ԥшь-уадаҩрак .
Уи ҳацхраауеит ҳагәрахаҵара арӷәӷәара , насгьы ахачҳара аарԥшра .

15 « Адгьыл зегь Аӡбаҩ » еснагь иашарала ихы мҩаԥигоит
21 Ишәымоума шәара Иегова ихәаԥшышьа аиашара аганахь ала ?
Аизараҿы аӡәы ииашамкәа дҳазныҟәазар , мамзаргьы даҽаӡәы уи аҩыза дшақәшәаз ҳбазар , ҳагәрахаҵара ԥышәахар алшоит , насгьы ахынраалареи Анцәа иахь азиашареи раарԥшра ҳцәыцәгьахар ауеит .
Ари астатиаҿы Абиблиаҿы иаагоу х-хҭыск еилыргоуп . Урҭ ҳацхраауеит Иегова аиашарахь имоу ахәаԥшышьа аҿыԥшра .
27 Иаашәырԥшуа ахамеигӡара Иегова дҳаранаклааит !
Иегова акгьы дшамыргәаҟуагьы , имчра ҳшадгыло анибо , игәы иахәоит .
Ашәҟәы Аӡбаҩцәа 4 -⁠ тәи , 5 -⁠ тәи ахқәа рҟынтә иаҳбоит Иегова идҵақәа рынагӡаразы иааҳарԥшуа аҽазышәарақәа рыхә ҳаракны ишишьо .
« Ари аԥсҭазаараҿ уаҩ дхызхша , дзырблаҟьаша рацәоуп , урҭ зегьы мҩасуеит , ииасуеит , Анцәа игәаҳәара назыгӡо — наунагӡа дыҟоуп » ( 1 ИОАНН 2 : 17 ) .
АШӘАҚӘА : 139 , 144
Ирзиуазеи Иегова ауаа цәгьақәеи ихәымгоу аиҿкаарақәеи ?
Рҵыхәтәа шԥаԥиҵәо Иегова аус цәгьақәа , насгьы ишԥақәиго ахьааи , аԥсреи , агәаҟрақәеи ?
Ишԥаҳалшо аиқәхара , ицәгьоу ари адунеи анықәгахо ?
1 , 2 . а ) Излеиԥшузеи ари адунеии ашьра зқәырҵаз ацәгьаҟаҵаҩи ?
( Шәахәаԥш астатиа алагамҭаҿы иаагоу асахьа . ) б ) Ишԥарыдыркыло ахшыҩ змоу ашамҭақәа ицқьам ари адунеи ақәгара ?
« АԤСЫ ДААУЕИТ ! »
Абас ҿырҭуеит абахҭаҿы ишәарҭаз ацәгьаҟаҵаҩ акамера аҟынтә данҭырго .
Аха избан ари ауаҩы иԥсы ҭазар , насгьы игәы бзиазар , абахҭа аҷаԥшьаҩцәа ус зиқәҿырҭуа ?
Иҟалаз уи ауп , аҷаԥшьаҩцәа иара дахьыршьуа аҭыԥ ахь дыргоит .
Ақәыӡбара зауз ари ацәгьаҟаҵаҩ ԥсык диҩызоуп * .
Ицқьам ҳара ҳдунеи ари ацәгьаҟаҵаҩ иеиԥшуп .
Ари адунеи иақәыӡбахьеит , уи хымԥада иқәгахоит .
Абиблиаҿы иануп : « Ари аԥсҭазаараҿ уаҩ дхызхша , дзырблаҟьаша рацәоуп , урҭ зегьы мҩасуеит , ииасуеит » ( 1 Иоанн 2 : 17 ) .
Ҳара агәра ганы ҳаҟоуп уи хымԥада ишыҟало .
Ашьра зқәырҵаз ацәгьаҟаҵаҩи ицқьам ари адунеии злеиԥшым ак ыҟоуп .
Ашьра зқәырҵаз ацәгьаҟаҵаҩ ишьауӷа иашам ҳәа иазашшыр ауеит , мамзаргьы аҵыхәтәантәи аминуҭ азы уи анагӡара ахыргар алшоит .
Ари адунеи акәзар , уи иақәыӡбаз зегь реиҳа ииашоу Аӡбаҩ иоуп ( Ҩынтә .
32 : 4 ) . Ашьауӷа анагӡара хырԥахаӡом , насгьы уи иашам ҳәа аӡәгьы изҳәаӡом .
Ари адунеи анықәгахалак ашьҭахь , ахшыҩ змоу ашамҭақәа зегьы аиашара ахьышьақәгылаз азы игәырӷьалоит .
Шаҟа хақәиҭра ду роуазеи усҟан !
Иарбан уадаҩрақәоу Анцәа Иаҳра анааилак иҟамло ?
Ииасуазеи Анцәа Иаҳра анааилак ?
Аӡәырҩы иахьа ари адунеи аҿы аԥсҭазаара иахәҭакуп ҳәа ирыԥхьаӡо зегьы уаҳа иҟалаӡом .
Илахьеиқәҵагоума уи ?
Мап !
Аҳра иазку ажәабжь бзиагьы уи ауп зыӡбахә аҳәо ( Матф . 24 : 14 ) .
Ари астатиаҿы ҳара еилҳаргоит Анцәа Иаҳра анааилак ииасуа ԥшь-уадаҩрак : ауаа цәгьақәа ; аус хәымгақәа зырҿио аиҿкаарақәа ; ацәгьоурақәа ; ахьааи , аԥсреи , агәаҟрақәеи .
Ҳара ҳрылацәажәоит : 1 ) дара ҳаԥсҭазаара ишаныруа , 2 ) Иегова урҭ ирзиуа , 3 ) дара рҭыԥан иҟало .
Ишԥаныруеи ауаа цәгьақәа ҳаԥсҭазаара ?
Ишԥаныруеи ауаа цәгьақәа ҳаԥсҭазаара ?
Апостол Павел иҳәеит аҵыхәтәантәи амшқәа ихьанҭоу аамҭақәа шракәхо . Анаҩс иара иациҵеит : « Ауаа цәгьақәеи амцҳәацәеи қәҿиарала рыцәгьарақәа нарыгӡалоит » ( 2 Тим .
3 : 1 — 5 , 13 ) . Ижәбома шәара арҭ ажәақәа шынаӡо ?
Ҳара ҳҟынтә аӡәырҩы агәаҟрақәа ҳзааргахьеит амбжьахцәеи , ацәымӷра аазырԥшуа афанатикцәеи , игәымбылџьбароу ацәгьаҟаҵаҩцәеи .
Шьоукы ауаа ишырбо ақәымчра аадырԥшуеит , егьырҭ уаа бзиақәоушәа рхы аарԥшны , ихәымгоу аусқәа ирҿуп .
Ус еиԥш иҟоу ауаа ҳхаҭа ацәгьара ҳзырымузаргьы , уеизгьы урҭ ҳаԥсҭазаара ианыруеит .
Иҟарҵо аус ҿаасҭақәа рыӡбахә анҳаҳауа , ҳцәа ҳҭаӡыӡоит .
Даара угәы унархьуеит ауаа цәгьақәа рыцҳашьарак аамырԥшӡакәа ахәыҷқәеи абыргцәеи , насгьы зхы ззымыхьчо ауаа гәымбылџьбарала иахьырзыҟоу .
Урҭ ауаа агыгшәыгқәеи адемонцәеи реиԥш рхы мҩаԥыргоит ( Иак .
3 : 15 ) . Насыԥны , Иегова Иажәа агәыӷра ҳнаҭоит .
а ) Иарбан лшароу ауаа цәгьақәа зегьы ирымоу ?
б ) Ирыхьуазеи аҽыԥсахра зҭахым ауаа цәгьақәа ?
Ирзиуазеи Иегова урҭ ?
Уажәы Иегова ауаа цәгьақәа аҽыԥсахразы алшара риҭоит ( Ис .
55 : 7 ) . Хырԥашьа змам ашьауӷа зықәҵо ари адунеи ауп , хаҭа-хаҭала ауаа ракәӡам .
Ирыхьуазеи аҽыԥсахра зҭахым , насгьы агәырҩа ду алагаанӡа ари адунеи аган аанызкыло ауаа ?
Иегова ҳақәиргәыӷит ауаа цәгьақәа шықәиго .
( Уаԥхьа Аԥсалом 36 : 10 [ 37 : 10 , АдҾ ] . )
Иҟалап дара акгьы рыхьӡом ҳәа ргәы иаанагозар .
Аӡәырҩы ирҵеит иҟарҵо рус бааԥсқәа рыҵәахышьа , насгьы лассы-лассы иҟарҵаз азы хьырхәрада иаанхошәа убар алшоит ( Иов 21 : 7 , 9 ) .
Аха абар Иегова изкны Абиблиа иану : « Иара иблақәа ауаҩы имҩақәа ирыцклаԥшуеит , уи ишьаҿақәа зегь ибоит .
Ацәгьа ҟазҵо рҽырҵәахыр ахьрылшо алашьцареи ашәшьыра дуӡӡеи ҳәа акгьы ыҟам » ( Иов 34 : 21 , 22 ) .
Анцәа узицәыбналаӡом .
Ижьара аӡәгьы илшом .
Иара ацәгьоуцәа иҟарҵо зегь ибоит .
Армагеддон ашьҭахь ҳакәша-мыкәша ацәгьара ҟазҵо аӡәымзар-аӡәы даҳбом .
Дара зегьы наӡаӡа иқәӡаауеит !
( Аԥсал .
36 : 12 — 14 [ 37 : 12 — 15 , АдҾ ] ) . Иаанхода адгьыл аҿы , ауаа цәгьақәа анықәгахалак ашьҭахь , насгьы избан уи зжәабжь бзиоу ?
Иаанхода адгьыл аҿы , урҭ анықәгахалак ашьҭахь ?
Иегова агәыӷра ҳаиҭоит : « Адгьыл ртәхоит асыс мҟаа иаҩызоу , ҭынч аԥсҭазаарагь ҵыхәаԥҵәарада иалаҭхаџьлоит » .
Анаҩс уи аԥсалом аҿы иануп : « Ауаа цқьақәа адгьыл рзынхоит , наунагӡагь уаҟа аԥсҭазаара рымазаауеит ( Аԥсал . 36 : 11 , 29 [ 37 : 11 , 29 , АдҾ ] ) .
Изусҭцәада « асыс мҟаа иаҩызоу » , насгьы « ауаа цқьақәа » ?
Асыс мҟаа иаҩызоу Иегова иажәақәеи имҩақәҵарақәеи ахынраалара аарԥшны ирықәныҟәо роуп , ауаа цқьақәа Анцәа ииашоуп ҳәа ииԥхьаӡо гәахәарыла иҟазҵо роуп .
Иахьа адунеи аҿы ауаа цәгьақәа еиҳа еиҳауп , ауаа цқьақәа раасҭа .
Аха адунеи ҿыц аҿы инхало асыс мҟаа иаҩызоуи ауаа цқьақәеи рымацара ракәхоит .
Дара адгьыл зегьы џьанаҭны иҟарҵоит !

Ишԥаҳныруеи аус хәымгақәа зырҿио аиҿкаарақәа ?
Ишԥаҳныруеи аус хәымгақәа зырҿио аиҿкаарақәа ?
Ари адунеи аҿы имаҷымкәа ацәгьарақәа ҟазҵо аиҿкаарақәа роуп .
Адинхаҵаратә еиҿкаарақәа миллионҩыла ауаа ржьоит . Иаҳҳәап , дара Анцәа изкны аиаша рҳәаӡом , Абиблиа агәра агара иаԥсам ҳәа ауаа агәра ддыргоит , насгьы адгьыли ауаатәыҩсеи рԥеиԥш зеиԥшрахо аганахь ала амц рҳәоит .
Ихәымгәоу аиҿкаарақәа ирыхҟьаны аибашьрақәа ирылагоит , амилаҭқәа еидыслоит . Дара иӷару , насгьы зхы ззымыхьчо ауаа дыргәаҟуеит , аҵарҭышеи афаворитизми рыбзоурала амал дырҳауеит .
Аԥсыцәгьара аазырԥшуа аиҿкаарақәа аԥсабара рҟьашьуеит , насгьы иԥхасҭартәуеит .
Убри аҟынтә шьоукы амал ду рымоуп , убри аамҭазы миллионҩыла егьырҭ ауаа даара иӷарны инхоит .
Агәра ганы ҳаҟоуп : ари адунеи аҿы иҟоу агәаҟрақәа абарҭ аиҿкаарақәа роуп изыхҟьо .
Ирԥеиԥшузеи , Абиблиа инақәыршәаны , акгьы рыхьуам ҳәа ауаа ирыԥхьаӡо аиҿкаарақәа ?
Ирзиуазеи Иегова урҭ ?
Агәырҩа ду алагоит аполитикатә мчрақәа амцдинхаҵарақәа зегьы ианрыжәло , урҭ Абиблиаҿы рыӡбахә ҳәоуп ақалҭбааԥс ду , мамзаргьы Вавилон ду ҳәа ( Аат . 17 : 1 , 2 , 16 ; 18 : 1 — 4 ) .
Амцдинхаҵарақәа зегьы наӡаӡа иқәгахоит .
Ирыхьуазеи егьырҭ ихәымгоу аиҿкаарақәа ?
Ауаа арҭ аиҿкаарақәа акгьы рыхьуам ҳәа ргәы иаанагоит , убри аҟынтә Абиблиаҿы урҭ ашьхақәеи адгьылбжьахақәеи ирҿырԥшуп .
( Уаԥхьа Аатра 6 : 14 . )
Анцәа Иажәа иану аԥааимбаражәа иаҳәоит Анцәа Иаҳра иаҿагыло аиҳабырақәеи урҭ ирхьыԥшу аиҿкаарақәеи шықәгахо .
Уи агәырҩа ду аҵыхәтәантәи аетап акәхоит ( Иер . 25 : 31 — 33 ) .
Уи ашьҭахь адгьыл аҿы ихәымгоу аиҿкаарақәа зегьы ықәӡаауеит .
Избан агәра ганы ҳзыҟоу адунеи ҿыц ибзианы ишеиҿкаахо ?
Иҟалозеи уи аҭыԥан ?
Еиҿкаарақәас акры нхома адгьыл аҿы Армагеддон ашьҭахь ?
Абиблиаҿы иануп : « Иара ҳазлақәиргәыӷыз ала , ҳазыԥшуп аиашара ахьыҟазаауа ажәҩан ҿыци адгьыл ҿыци » ( 2 Пиотр 3 : 13 , АдҾ ) .
Уаанӡатәи адгьыли ажәҩани , даҽакала иаҳҳәозар , ицәгьоу аиҳабырақәеи урҭ ирыдгыло ауааи уаҳа иҟалаӡом .
Иҟалозеи урҭ рҭыԥан ?
« Ажәҩан ҿыци адгьыл ҿыци » — аиҳабыра ҿыци уи ахь азыӡырҩра аазырԥшуа ауаатәыҩсатә еилазаара ҿыци .
Аҳра напхгара азызуа Иисус Христоси уи ицхырааҩцәеи аиҿкаара Анцәа , Иегова , иҟазшьақәа инагӡаны иаадырԥшлоит ( 1 Кор . 14 : 33 ) .
Ус анакәха , ауаатәыҩсатә еилазаара аҩныҵҟа аиҿкаара бжьазаауеит .
Еиуеиԥшым азҵаарақәа ииашоу ахацәа ирыӡбалоит ( Аԥсал .
44 : 17 [ 45 : 16 , АдҾ ] ) . Урҭ напхгара рзырулоит Иисус Христос 144 000 - ҩык аҳра ицзулои иареи .
Шәхаҿы иаажәг иахьа иҟоу ихәымгоу аиҿкаарақәа рҭыԥан акзаара зыбжьоу еиҿкаара заҵәык аныҟало аамҭа .
Уи аиҿкаара ахаангьы аус хәымгақәа ирылаҟьашьхаӡом !
Иарбан ус цәгьақәоу иҟоу шәахьынхо аҭыԥ аҿы , насгьы ишԥашәныруеи уи шәҭаацәеи шәареи ?
Ишԥаныруеи ҳаԥсҭазаара аус цәгьақәа ?
Ҳара ҳдунеи закәандарала иҭәуп : уахьынаԥшлакгьы амцҳәара , ақәымчра , агәаԥхашәадара ыҟоуп .
Еиҳарак аҭаацәарақәа ирзымариаӡам , избанзар рхәыҷқәа еснагь ацәгьара иацәырыхьчалар ауп .
Уаанӡа еиԥшымкәа , агәырҿыхагақәа аус хәымгақәа ицәгьоу акгьы рыламшәа иаадырԥшуеит , насгьы Анцәа ацәгьеи абзиеи дшахәаԥшуа иахыччоит ( Ис . 5 : 20 ) .
Ииашоу ақьырсианцәа ус еиԥш иҟоу ахәаԥшышьа иақәшаҳаҭым .
Дара Иегова инормақәа пату ахьрықәрымҵо адунеи аҿы ишынхогьы , Анцәа изиашаны иаанхаларц азы ирылшо зегь ҟарҵоит .
Еилаҳкаауазеи Иегова Содоми Гоморреи ирзиуз аҟынтәи ?
Иҟаиҵозеи Иегова ?
Ҳахәаԥшып уи Содоми Гоморреи ацәгьара анырхыҵәа иҟаиҵаз .
( Уаԥхьа 2 Пиотр 2 : 6 — 8 . )
Анцәа изиашаз Лот икәша-мыкәша иҟаз ацәгьара даара игәы инархьуан .
Иегова уи аҭыԥ аҿы иҟаз ақалақьқәа зықәигаз амцқьара аҵыхәтәа ԥиҵәарц адагьы , « игылараны иҟоу агәнаҳаҟаҵацәа ргәырҽанҵаразы » ауп .
Иаарласны Иегова ари адунеигьы данақәыӡбо , иҟоу ацәгьара зегьы ықәигоит .
Иҟашәҵаларц ишәҭахузеи ари адунеи аҵыхәтәа анааилак ?
Иҟалозеи урҭ рҭыԥан ?
Џьанаҭ дгьыл аҿы агәахәара ҳзаазго аусқәа рацәахоит .
Иаҳҳәап , ҳара адгьыл џьанаҭны иҟаҳҵалоит , ҳхазы , насгьы иаҳзааигәоу рзы аҩнқәа ҳаргылалоит .
Иара убас миллионҩыла зыԥсы ҭало ауаа ҳарԥылалоит , урҭ Иегова инормақәа дҳарҵалоит , насгьы уи ауаатәыҩса рзы иҟаиҵаз зегьы рзеиҭаҳҳәалоит ( Ис . 65 : 21 , 22 ; Аус . 24 : 15 ) .
Усҟан ҳара зегьы агәахәара ду ҳзаазго , насгьы Иегова дҳаразкуа аусқәа рацәаны иҟаҳҵалоит .
Иарбан лҵшәа бааԥсқәоу Аҩсҭааи , Адами , Евеи иҟарҵаз аҿагылара иаанагаз ?
Ишԥаҳныруеи ахьааи , аԥсреи , агәаҟрақәеи ?
Ауаа цәгьақәеи аиҿкаарақәеи адунеи зегь аҿы ацәгьара ҟарҵоит .
Уи иахҟьаны иахьабалак ахьааи , аԥсреи , агәаҟрақәеи ыҟоуп .
Илшома аӡәыр аибашьрақәеи , аӷарреи , арасизми зынӡа анырра снамҭеит ҳәа аҳәара ?
Ӡәыр дацәыхьчоума аԥсрақәеи ачымазарақәеи ?
Уи зегь зыхҟьо Аҩсҭааи , Адами , Евеи Иегова иахьиҿагылаз ауп .
Уи аҿагылара иаанагаз алҵшәа бааԥсқәа ҳара зегьы иаҳныруеит .
Ирзиуазеи Иегова ахьааи , аԥсреи , агәаҟрақәеи ?
Иаажәга аҿырԥштәы .
Иҟаиҵозеи Иегова ?
Иаҳҳәап , иара аибашьрақәа рҵыхәтәа ԥиҵәоит .
( Уаԥхьа Аԥсалом 45 : 9 , 10 [ 46 : 8 , 9 ] . )
Ирыхьуазеи ачымазарақәа ?
Урҭ уаҳа иҟалаӡом ( Ис .
33 : 24 ) . Иазиуазеи Иегова аԥсра ?
Уи наӡаӡа аҵыхәтәа ԥиҵәоит ( Ис .
25 : 8 ) . Аӷарра уаҳа иҟалаӡом ( Аԥсал .
71 : 12 — 16 [ 72 : 12 — 16 , АдҾ ] ) . Анцәа ҳаԥсҭазаара зыруадаҩуа , насгьы ахьааи агәаҟрақәеи ҳзаазго зегь аԥихуеит .
Иегова ибзоурала ашҳам злоу « аҳауа » иаҩызоу ари адунеи уаҳа анырра ҳнаҭалаӡом .
Аҩсҭаа идемонцәеи иареи рныррагьы аӡәгьы ԥырхага изаанагалом ( Еф . 2 : 2 ) .
Шәхаҿы иаажәг аибашьрақәеи , ачымазарақәеи , аԥсреи ахьыҟам адунеи ( Шәахәаԥш абзац 15 . )
Иқәгахозеи наӡаӡа Армагеддон ашьҭахь ?
Шәхаҿы иаажәг аибашьрақәеи , ачымазарақәеи , аԥсреи ахьыҟамло адунеи .
Шәазхәыц : уаҳа иҟалаӡом арра , абџьар , ахәышәтәырҭақәа , аҳақьымцәа , амедиаҳәшьцәа , анышәынҭрақәа .
Ацәгьара уаҳа иҟалаӡом , убри аҟынтә уаҳа иаҭаххаӡом ахьчаратә маҵзура , амилициа , иҟалап ацаԥхақәеи абарқәамқәеи .
Уаҳа иҟалаӡом агәҭынчымрақәа .

16 , 17 . а ) Иарбан цәаныррақәоу ирызцәырҵуа Армагеддон аҿы еиқәхо ауаа ?
Иаажәга аҿырԥштәы . б ) Агәра ҳзыргозеи ари адунеи анықәгахо аиқәырхара шҳауа ?
Изеиԥшрахозеи аԥсҭазаара , ацәгьара анықәгахалак ашьҭахь ?
Уи ҳхаҿы аагара мариам .
Ари адунеи аҿы ҳанхоижьҭеи акрааҵуеит аҟынтә , иҟалап иҟоу аҭагылазаашьа бааԥсқәа шаҟа анырра ҳарҭо ҳазгәамҭо ҳалагазар .
Ҳара адәыӷбатә станциа ааигәара инхо ауаҩы ҳиеиԥшуп : аамҭа цацыԥхьаӡа , иара адәыӷбақәа рыбжьы цәгьа дашьцылоит .
Мамзаргьы ақалақь аҿы агәамсам ахьеидыркыло ааигәара инхо , хәыҷы-хәыҷла афҩы цәгьақәа ирышьцыло ауаҩы ҳиеиԥшхар ауеит .
Аха арҭ аҭагылазаашьа бааԥсқәа анықәгахо , агәахәара ду ҳауеит .
Аԥсалом 36 : 11 ( 37 : 11 , АдҾ ) аҿы иануп : « Адгьыл ртәхоит асыс мҟаа иаҩызоу , ҭынч аԥсҭазаарагь ҵыхәаԥҵәарада иалаҭхаџьлоит » .
Арҭ ажәақәа даара ҳгәы шьҭырхуеит !
Анцәа иҭахуп ҳара зегьы убри аҩыза аԥсҭазаара ҳамазар .
Убри аҟынтә ихьанҭоу арҭ аҵыхәтәантәи амшқәа рзы Анцәа Иеговеи шәареи шәеизыҟазаашьақәа шәырӷәӷәала , насгьы иеиҿкаара ааншәмыжьлан .
Уи азы ишәылшо зегь ҟашәҵала . Ишәымоу агәыӷра ахә шәшьала , уи шәазхәыцла , еснагь шәхы-шәгәы иҭаз .
Алшара шаашәоулак , уи агәыӷра атәы егьырҭ ирзеиҭашәҳәала ( 1 Тим .
4 : 15 , 16 ; 1 Пиотр 3 : 15 ) . Ус ҟашәҵалар , агәра ганы шәыҟазар шәылшоит ари адунеи иаԥеиԥшу ахлымӡаах шәшацәыхьчахо .
Шәара џьанаҭ дгьыл аҿы наӡаӡа аԥсҭазаара бзиа шәалагәырӷьалоит !
Уаанӡа Еиду Аштатқәа бахҭақәак рҿы ус ҟарҵон .
« Иара ацаҟьа даҩызоуп , иусқәа наӡоуп , имҩақәа зегь аиаша-ҵабыргра рыҵоуп » ( ҨЫНТӘ . 32 : 4 ) .
АШӘАҚӘА : 12 , 135
Михеи 7 : 7
Ажәамаанақәа 19 : 3
Матфеи 18 : 15
Ишԥааирԥши Авраам Иегова иҟаиҵо еснагь ишиашоу агәра шиго ?
( Шәахәаԥш астатиа алагамҭаҿы иаагоу асахьа . )
« ИЛШОМА адгьыл зегь Аӡбаҩ ииашамкәа ихы мҩаԥигар ? » ( Аҟаз .
18 : 25 ) . Арҭ ажәақәа рыла Авраам иааирԥшит агәра шиго Иегова Содоми Гоморреи данрықәыӡбо , инаӡоу аиашара шааирԥшуа .
Авраам агәра ганы дыҟан Иегова ауаа мцқьақәа анықәиго , аиашақәа шықәимхуа .
Иара иҳәеит : « Уи ҟалашьа амам ! »
400 шықәса раҟара анҵы Иегова иҳәеит иара изкны Моисеи абарҭ ажәақәа аниҵарц : « Иара ацаҟьа даҩызоуп , иусқәа наӡоуп , имҩақәа зегь аиаша-ҵабыргра рыҵоуп .
Иара амцҳәара злам аиашара Анцәа иоуп » ( Ҩынтә . 31 : 19 ; 32 : 4 ) .
Иабантәаадыруеи Иегова ахаангьы иашамрала ихы шымҩаԥимго ?
Избан Авраам агәра ганы дзыҟаз Иегова еснагь ииашоу аӡбарақәа шидикыло ?

Избанзар Иегова аиашара аарԥшраҿы зегь иреиӷьу ҿырԥшуп .
Иара инормақәа иашоуп , убри аҟынтә аусқәа еснагь ииашаны иӡбоит .
Уи инеиҳангьы , Абиблиа иануп : « Уи аиашеи иашала аӡбареи бзиа ибоит » ( Аԥсал .
32 : 5 [ 33 : 5 , АдҾ ] ) . Иарбан иашамроу ари адунеи аҿы ауаа зықәшәо ?
Иаажәга аҿырԥштәы .
Шаҟа игәырҭынчгоузеи Иегова аиашара бзиа иахьибо !
Аха иахьа адунеи иашамрала иҭәуп .
Иаҳҳәап , шьоукы абахҭа иҭаркуеит , иҟарымҵаз ацәгьауразы ахара рыдҵаны .
Ус еиԥш иҟаз акгьы зхарамыз ауаа ажәашықәсала абахҭа иҭакын . Аӡбаратә експертиза ҿыц , ДНК анализ , акгьы шырхарамыз анышьақәнарӷәӷәа ауп урҭ рхы ианақәиҭха .
Ари аҩыза аиашамра угәы ԥнажәоит , аха иҟоуп аиашамра ақьырсианцәа зыхгара еиҳа ирцәыцәгьоу .
Иԥышәахар шԥалшо ақьырсиан игәрахаҵара ?
Ақьырсианцәа ибзианы еилыркаауеит ари адунеи аҿы аиашамра иақәшәар шрылшо .
Аха ҳагәрахаҵара ԥышәахар алшоит аизараҿы аӡәы ииашамкәа дҳазныҟәазар , мамзаргьы даҽаӡәы уи аҩыза дшақәшәаз ҳбазар .
Шәхы шԥамҩаԥыжәго шәара аизараҿы уи аҩыза шәақәшәазар ?
Иарԥсыҽуама уи шәыгәрахаҵара ?
Избан изџьашьатәым аизараҿы аиашамра ҳахьақәшәо ?
Ҳанамӡара иахҟьаны , ҳара зегьы аамҭа-аамҭала агхақәа ҟаҳҵоит аҟынтә , еилаҳкаауеит аизараҿы ииашамкәа иҳазныҟәар , мамзаргьы ҳара егьырҭ ус ҳрызныҟәар шалшо ( 1 Иоанн 1 : 8 ) .
Уи аҩыза лассы-лассы иҟалом , аха иҟаларгьы , Анцәа изиашоу ақьырсианцәа уи уамашәа ирбаӡом , насгьы ргәы карыжьӡом .
Иегова иҳаиҭаз Иажәаҿы иаагоу алабжьарақәа ҳацхраауеит ҳагәрахаҵара ҳацеиҩызшо аӡәы ҳаниргәаауа Анцәа ҳизиашаны ҳаанхарц ( Аԥсал . 54 : 13 — 15 [ 55 : 12 — 14 , АдҾ ] ) .
6 , 7 .
Дзықәшәазеи иашьак аизараҿы , насгьы иарбан ҟазшьақәоу ииашаны ахымҩаԥгара ицхрааз ?
Ҳахәаԥшып аиашьа Вилли Диль дзықәшәаз ахҭыс . 1931 шықәса инаркны иара Берн ( Швеицариа ) иҟоу Вефиль амаҵ иуан . 1946 шықәсазы иара Ниу-Иорк ( Еиду Аштатқәа ) Галаад ашкол 8 - тәи акласс ахь ааԥхьара иоуит .
Ԥыҭрак ашьҭахь Швеицариа раионтә хылаԥшҩыс амаҵ аура идырҵеит .
Абар уи ибиографиаҿы ииҩуа : « Маи , 1949 шықәсазы сара Бернтәи афилиал адырра рысҭеит аҭаацәара алалара сгәы ишҭоу » .
Иоузеи ҭакс ?
Уи пионерс амаҵ аура ада , имаз аҭакԥхықәрақәа зегь имырхит .
Аиашьа Диль иҳәоит ажәахәқәа иманы ақәгылара азин шимамыз , насгьы аизараҿы аӡәырҩы иԥҳәыси иареи аизара иалцазшәа аԥсшәа шрарымҳәоз .
Ишԥеихигеи уи аиашьа Диль ?
Иара иҳәеит : « Ҳара иаҳдыруан Абиблиа инақәыршәаны аҭаацәара алалара азин шыҟоу , убри аҟынтә ҳара Иегова ҳиҳәон , насгьы ҳиқәгәыӷуан , уи ҳгәы арҭынчуан » .
Аишьцәа аҭаацәара алалара аганахь ала рхәаԥшышьа анырыԥсах , аиашьа Диль иҭакԥхықәрақәа издыргьежьит .
Иегова иахь иааирԥшыз азиашара азы иара азылԥхарақәа иоуит * .
Ҳхы ҳазҵаар бзиоуп : « Убри аҩыза аҭагылазаашьа саргьы сақәшәар , сизыԥшуама Иегова ачҳара аарԥшны , мамзаргьы схы сақәгәыӷны , аҭагылазаашьа ариашара салагоу ? »
( Ажәам . 11 : 2 ; уаԥхьа Михеи 7 : 7 ) .
Избан аиашамра аарԥшын ҳәа ҳгәы иаанагар залшо ?
Шәара аиашамра шәақәшәазшәа , ма аизараҿы даҽаӡәы уи дақәшәазшәа шәгәы иаанагазар , ишәхашәмыршҭлан , уи ус ишәнарбазар шалшо .
Избан ? Ҳара ҳнаӡам , насгьы аҭагылазаашьа ииашамкәа еилаҳкаазар алшоит . Иара убас ҳара афактқәа зегь ҳзымдыруазар ауеит .
Аха аҭагылазаашьа ииашаны еилаҳкаа-еилаҳамкаа , Иегова ҳиҳәалароуп , ҳиқәгәыӷлароуп , насгьы ҳизиашаны ҳаанхалароуп . Уи ҳацхраауеит Иегова иахь агәынамӡара аамырԥшра .
( Уаԥхьа Ажәамаанақәа 19 : 3 . )
Иарбан ҿырԥштәқәоу ари , насгьы анаҩстәи астатиақәа рҿы еилҳарго ?
Шәааи еилҳаргап ажәытәан инхоз Иегова ижәлар рыбжьара иҟалаз аиашамра иазку х-хҭыск . Ари астатиаҿы ҳара еилҳаргоит Авраам имаҭа иԥа Иосиф иҿырԥштәы .
Уи иашьцәа рҟынтә агәаҟрақәа дрықәшәеит .
Анаҩстәи астатиаҿы ҳара еилҳаргоит Иегова израильтәи аҳ Ахав дышизныҟәаз , насгьы Пиотр сириатәи Антиохиа даныҟаз ихы шымҩаԥигаз .
Арҭ аҿырԥштәқәа ҳанрыхцәажәо , Иегова ихәаԥшышьа аиура , насгьы иареи шәареи шәеизыҟазаашьақәа рыхьчара ишәыцхраауа аурокқәа ралкаара шәҽазышәшәа , еиҳарак ииашамкәа ишәызныҟәеит ҳәа шәгәы ианаанаго .
10 , 11 . а ) Дзықәшәазеи Иосиф ?
б ) Иарбан лшароу Иосиф ихы иаирхәаз , абахҭа данҭакыз ?
Иегова изиашаз имаҵзуҩы Иосиф атәымуаа рҟынтә аиашамра дақәшәеит . Аха еиҳагьы игәы изырхьыз иашьцәа гәакьақәа ииашамкәа иахьизныҟәаз ауп .
Уи 17 шықәса анихыҵуаз иашьцәа дырӡан , тәыс дырҭиит .
Убас иара Мысра днанагеит ( Аҟаз .
37 : 23 — 28 ; 42 : 21 ) . Ԥыҭрак ашьҭахь аԥҳәыс лцәа ԥиҽит ҳәа ахара идҵаны , иус мыӡбаӡакәа абахҭа дҭаркит ( Аҟаз .
39 : 17 — 20 ) . Иосиф 13 шықәса раҟара тәыс дыҟан , насгьы абахҭа дҭакын .
Иҳацхраар шԥалшо Иосиф иҿырԥштәы ҳагәрахаҵара ҳацеиҩызшо ҳашьцәа рҟынтә аиашамра ҳанақәшәо ?

Иосиф абахҭа дицҭакын афараон иҿы амаҵ зуаз аҩынаҳаҩцәа реиҳабы .
Уахык зны аҩынаҳаҩ аԥхыӡ ибеит , уи аԥхыӡ аҵакы Анцәа Иосиф изааиртит .
Аҩынаҳаҩ иԥхыӡ иаанагон иҭыԥ ахь дшыгьежьуа , насгьы афараон имаҵ аура еиҭа дшалаго .
Аҩынаҳаҩ иԥхыӡ аҵакы иаҳәаны , Иосиф алшара иоуит иус аиҭаҳәара .
Иосиф ииҳәаз адагьы , иимҳәазгьы ҳаназхәыцуа иаҳҵо рацәоуп ( Аҟаз . 40 : 5 — 13 ) .
12 , 13 . а ) Иабантәаадыруеи Иосиф дзықәдыршәаз дшақәшаҳаҭмыз ?
б ) Иеимҳәазеи Иосиф аҩынаҳаҩ ?
Уаԥхьа Аҟазаара 40 : 14 , 15 .
Иазгәашәҭ , Иосиф сырӡеит иҳәеит .
Ауриатә бызшәала ари ажәа иаанагоит « сырӷьычит » . Еилкаауп Иосиф аиашамра дшақәшәаз .
Иосиф иҳәеит акгьы ихараӡамкәа абахҭа дышҭаркыз .
Убри аҟынтә аҩынаҳаҩ диҳәеит : « Сыӡбахә афараон изеиҭаҳәа » .
Избан ?
Иара ихы дақәиҭхар иҭахын .
Иаҳҳәар ҳалшома ҳара Иосиф дзықәшәаз дақәшаҳаҭхеит , насгьы ак аԥсахра иҽазимшәеит ҳәа ?
Ҳәарада , мап ! Иара еиликаауан зныкымкәа аиашамра дшақәшәахьаз .
Иара ицхраара зылшоз ауаҩы зегь изеиҭеиҳәеит .
Иазгәашәҭ Абиблиаҿы дызӷьычыз рыӡбахә аӡәы изеиҭеиҳәеит ҳәа џьаргьы ишаным .
Иара убас уи атәы афараонгьы иеимҳәеит .
Иашьцәа Мысра ианнеи , насгьы ианинаала , афараон урҭ гәаартыла идикылеит , итәылаҿы инхаларц рыдигалеит , насгьы иҳәеит : « Мысра бзиарас иҟоу зегь шәара ишәтәхоит » ( Аҟаз .
45 : 16 — 20 ) . Уҳәан-сҳәан аҭагылазаашьа еицәанатәуеит ( Шәахәаԥш абзац 14 . )
Иҳацхраауазеи , аизараҿы аӡәы ҳаниргәаауа , игәы изырхьуа ажәақәа иамҳәара ?
Ақьырсиан ииашамкәа изныҟәеит ҳәа игәы иаанагазар , уи иазкны уҳәан-сҳәан аҳәара иҽацәихьчалар ауп .
Ҳәарада , агәнаҳа ӷәӷәа ҟаҵазар , иахәҭоуп аизара аиҳабацәа рҿы ацхыраара аԥшаара , насгьы иҟалаз рзеиҭаҳәара ( Алев .
5 : 1 ) . Аха агәнаҳа уиаҟара иӷәӷәамзар , аӡәгьы иамҳәаӡакәа , узыргәаази уареи шәеинышәар шәылшоит .
( Уаԥхьа Матфеи 5 : 23 , 24 ; 18 : 15 . )
Шәааи Анцәа иахь азиашара аарԥшуа , абиблиатә принципқәа ҳхы иархәаны , ас еиԥш иҟоу аилибамкаарақәа ҳаӡбалап .
Зны-зынла иаҳбар ҳалшоит аҭагылазаашьа ииашаны ишаҳзеилымкааз , насгьы аиашамра ҳшақәымшәаз .
Усҟан ҳара ҳгәы иахәоит ҳашьцәеи ҳаҳәшьцәеи уҳәан-сҳәан рызҳәо , аҭагылазаашьа ахьеицәаҳамтәыз .
Иаҳхаҳмыршҭлароуп : ҳиашазаргьы ҳиашамзаргьы , ҳзыргәааз ацәгьа изҳәара аҭагылазаашьа ахаангьы иаӡбаӡом .
Иеговеи ҳашьцәеи ҳрызиашаны ҳаанхозар , ҳара ахаангьы ари аҩыза агха ҟаҳҵаӡом .
Аԥсаломшәаҳәаҩ « ҽыԥныҳәа змам » ауаҩы изы иҳәеит « цәгьа зымҳәо , гәыкала иҟоу рзы цәгьара зымуа , иҟам-ианым иузааигәоу изызымҳәо » иоуп ҳәа ( Аԥсал . 14 : 2 , 3 [ 15 : 2 , 3 , АдҾ ] ; Иак . 3 : 5 ) .
Ишԥеизаанагеи Иосиф азылԥхарақәа Иеговеи иареи реизыҟазаашьақәа ?
Иосифи Иеговеи реизыҟазаашьақәа рҟынтә ихадоу даҽа урокк алҳкаар ҳалшоит .
Иуадаҩыз 13 шықәса рыҩныҵҟа Иосиф ихигаз зегьы Иегова ихәаԥшышьала дахәаԥшуан ( Аҟаз .
45 : 5 — 8 ) . Иара ахаангьы Иегова акгьы ихареиҵомызт .
Иосиф дзықәдыршәаз агәаҟрақәа шихамышҭызгьы , уи дгәымбылџьбарамхеит .
Аха зегь раасҭа ихадоу , анамӡареи ауаа ииашам рхымҩаԥгашьеи Иеговеи иареи реизыҟазаашьақәа бжьнахыртә алимыршеит .
Иосиф Иегова дизиашаны дахьаанхаз абзоурала , Иегова аиашамра шықәиго , насгьы иҭаацәеи иареи дшырзылԥхо абара алшара иоуит .
Избан аиашамра ҳанақәшәо Иеговеи ҳареи ҳаизыҟазаашьақәа ҳарӷәӷәалар зҳахәҭоу ?
Иосиф иеиԥш , ҳаргьы Иеговеи ҳареи ҳаизыҟазаашьақәа рыхә ҳшьалар ауп , насгьы иҳахьчалар ауп .
Ҳара иалҳмыршалар ауп ҳашьцәеи ҳаҳәшьцәеи рынамӡара бзиа иаҳбо , насгьы зымаҵ ҳуа ҳ-Анцәеи ҳареи ҳаизыҟазаашьақәа бжьнахыртә ( Рим .
8 : 38 , 39 ) . Аизараҿы аӡәы ҳиргәаазар , шәааи Иосиф ҳаиҿыԥшлап — Иегова ҳаизааигәахалап , насгьы аҭагылазаашьа иара ихәаԥшышьала ҳахәаԥшлап .
Абиблиатә принципқәа инарықәыршәаны ауадаҩра аӡбаразы иҳалшо зегь аныҟаҳҵа , аҭагылазаашьа Иегова инапы ианаҳҵар ауп . Ҳара агәра ганы ҳаҟазар ҳалшоит Иегова уи аус ианаамҭоу , насгьы игәаԥхара инақәыршәаны ишиӡбо .
Ишԥаҳалшо « адгьыл зегь Аӡбаҩ » игәра шаҳго ааҳарԥшыр ?
Ари адунеи аҿы ҳанхонаҵы , ҳара аиашамра ҳақәшәалоит .
Зны-зынла шәара аизараҿы аиашамра шәақәшәазшәа , ма ижәдыруа аӡәы уи дақәшәазшәа шәнарбар алшоит .

Уи шәыгәрахаҵара иаԥырхагамхааит ( Аԥсал . 118 : 165 [ 119 : 165 , АдҾ ] ) .
Анцәа шәизиашаны шәаанхала , ацхыраара шәиҭарц шәиҳәала , насгьы шәиқәгәыӷла .
Ишәхашәмыршҭлан анамӡара иахҟьаны , аҭагылазаашьа ииашамкәа еилышәкаазар , насгьы афактқәа зегь шәзымдыруазар шалшо .
Иосиф иҿырԥштәы ишаҳнарбаз еиԥш , уҳәан-сҳәан аҳәара ҳҽацәаҳахьчалар ауп , избанзар уи аҭагылазаашьа еицәанатәуеит .
Шәхы шәақәгәыӷны аҭагылазаашьа аӡбара шәаламгакәа , Анцәа шәизиашаны шәаанхала , насгьы ачҳара аарԥшны Иегова зегь аниӡбо шәазыԥшла .
Усҟан Иегова Иосиф дшизылԥхаз еиԥш , шәаргьы дышәзылԥхоит .
Агәра ганы ҳаҟазар ҳалшоит Иегова , « адгьыл зегь Аӡбаҩ » , еснагь ииашаны ихы шымҩаԥиго , избанзар « имҩақәа зегь иашоуп » ( Аҟаз . 18 : 25 ; Ҩынтә .
32 : 4 ) . Еилҳаргозеи анаҩстәи астатиаҿы ?
Анаҩстәи астатиаҿы ҳара еилҳаргоит ажәытәан инхоз Иегова ижәлар рыбжьара иҟалаз аиашамра иазку еиҭа ҩ-хҭыск .
Урҭ аҿырԥштәқәа иаҳдырбоит аиашарахь Иегова имоу ахәаԥшышьа ахынраалареи анажьреи ишрыдҳәалоу .
Шәахәаԥш ноиабр 1 , 1991 шықәсазы иҭыҵыз « Сторожевая башня » аҿы иану Вилли Диль ибиографиа « Иегова — мой Бог , на которого я уповаю » .
© 2016 Watch Tower Bible and Tract Society of Pennsylvania
АЦӘАҾЫ :
Агәацԥыҳәара аазырԥшуа гәыԥҩык ажәабжьҳәаҩцәа Лусака ( Замбиа ] ажәабжьҳәара ицоит .
Дара ирымоу Аҳратә зал даара еиҿкаауп , насгьы уи Иегова дҳаранакуеит .
АУААԤСЫРА
АБИБЛИАТӘ ҴАРАҚӘА
2016 ШЫҚӘСАЗЫ АХӘЫЛԤАЗ АҾЫ ИҞАН
Бесплатно .
Это издание — часть всемирной библейской просветительной деятельности , которая проводится христианскими Свидетелями Иеговы и поддерживается добровольными пожертвованиями .
Даҽакала иарбамзар , Ауриатә Ҩырақәа рҟынтә ацитатақәа еиҭагоуп урысшәала иҭыжьу « Иԥшьоу Аҩыра — Адунеи ҿыц аиҭага » аҟынтә , Ақьырсиантә Бырзен Ҩырақәа аагоуп аԥсышәала иҭыжьу Ауасиаҭ Ҿыц аҟынтә , Аԥсаломқәа рҟынтә ацитатақәа аагоуп аԥсышәала иҭыжьу Аԥсалҭыр аҟынтә ( ириашоуп иҿыцу аҩышьаԥҟарақәа инарықәыршәаны ) .
Егьи аиҭага : АдҾ — ацитатақәа еиҭагоуп урысшәала иҭыжьу « Иԥшьоу Аҩыра — Адунеи ҿыц аиҭага » аҟынтә .
« Уқәра еилоумган , уи Иҳақәиҭу иҿаԥхьа инагӡала » ( МАТФ . 5 : 33 ) .
АШӘАҚӘА : 124 , 51
. . аҽазкра иадҳәалоу аҿаҭахьа инақәыршәаны ?
. . аибагаратә ҿаҭахьа инақәыршәаны ?
. . аамҭа зегь зызку иҷыдоу амаҵзура иазкны аҿаҭахьа инақәыршәаны ?
а ) Еицырзеиԥшузеи Иеффаии Аннеи ?
( Шәахәаԥш астатиа алагамҭаҿы иаагоу асахьа . ) б ) Иарбан зҵаарақәоу ари астатиаҿы еилҳарго ?
ИАРА агәымшәара злаз Анцәа ижәлар рыԥхьагылаҩ иакәын .
Лара ахынраалара злаз , азыӡырҩра аазырԥшуаз ԥҳәысын .
Зыӡбахә ҳҳәо аӡбаҩ Иеффаии Елкана иԥҳәыс Аннеи роуп .
Раԥхьа ҳгәы иаанагар алшоит урҭ злеиԥшыз Нцәак имаҵ ахьыруаз ауп ҳәа .
Аха дара рҩыџьагьы Анцәа аҿаҭахьа ирҭеит , насгьы инарыгӡеит .
Иегова аҿаҭахьа иҭара зыӡбаз иахьатәи ахацәеи аҳәсеи рзы Иеффаии Аннеи аҿырԥш бзиа аанрыжьит .
Аха изакәызеи аҿаҭахьа ?
Ҳрызнеилар шԥаҳахәҭоу Анцәа иаҳҭо аҿаҭахьақәа ?
Иаҳдырҵозеи ҳара Иеффаии Аннеи рҭоурых ?
2 , 3 . а ) Изакәызеи аҿаҭахьа ?
б ) Иаҳәозеи Абиблиа Анцәа ирҭо аҿаҭахьақәа ирызкны ?
Абиблиаҿы зыӡбахә ҳәоу аҿаҭахьа — ари Анцәа иуҭо акрызҵазкуа ажәа ауп .
Аҿаҭахьа ҟазҵо Анцәа ажәа ииҭоит ак шыҟаиҵо , аҳамҭа шнеиго , иҷыдоу амаҵзура дшалаго , мамзаргьы ак мап шацәикуа .
Ауаҩы аҿаҭахьа хатәгәаԥхарала , иҭахны иҟаиҵоит .
Аха Анцәа иҿаԥхьа аҿаҭахьа ԥшьоуп , уи наумыгӡар ҟалом .
Иара аҭоуба еиԥш амч амоуп ( Аҟаз . 14 : 22 , 23 ; Аур .
6 : 16 , 17 ) . Иаҳәозеи Абиблиа Анцәа иаҳҭо аҿаҭахьақәа ҳшырзыҟазар акәу аганахь ала ?
Моисеи изакәан иануп ауаҩы Иегова аҿаҭахьа ииҭазар , уи « иажәа еилеимгар ауп , иҿы иаҳәаз зегьы наигӡар ауп » ҳәа ( Ахыԥхь .
30 : 2 ) . Ԥыҭрак ашьҭахь Соломон иҩит : « Анцәа аҿаҭахьа аниуҭо , аамҭа мгакәа инагӡа , избанзар иҟәышым аӡәгьы дизыразым .
Иуҳәаз ажәа нагӡа » ( Еккл .
5 : 4 ) . Иисус ари азҵаара даара акыр шаҵанакуа шьақәирӷәӷәеит : « Шәара ишәаҳахьеит иара убас ажәытә уаа ирҳәамҭоу : „ уқәра еилоумган , уи Иҳақәиҭу иҿаԥхьа инагӡала “ » ( Матф .
5 : 33 ) . а ) Шаҟа аҵакы дуузеи Анцәа аҿаҭахьа иҭара ?
б ) Иарбан зҵаарақәоу Иеффаии Аннеи ирызкны еилҳарго ?
Ишаҳбо еиԥш , Иегова иаҳҭаз ажәа даара акраҵанакуеит аҟынтә , ишахәҭоу еиԥш ҳазнеилар ауп .
Уи иареи ҳареи ҳаизыҟазаашьақәа ирыдҳәалоуп .
Давид иҩуан : « Ихаларыда Анцәа ишьха , мамзаргьы Иара иҭыԥ ԥшьа нызкыларыда ? . . .
Мцыла имқәыц » ( Аԥсал . 23 : 3 , 4 [ 24 : 3 , 4 , АдҾ ] ) .
Аха ҳхынҳәып Иеффаии Аннеи рахь .
Иарбан ҿаҭахьақәоу дара иҟарҵаз ?
Ирзымариазма урҭ рынагӡара ?
Иарбан ҿаҭахьоу Иеффаи иҟаиҵаз , насгьы иҟалазеи анаҩс ?
Иеффаи аммонитаа рабашьра дцаанӡа , Иегова ииҭаз аҿаҭахьа наигӡеит . Дара Анцәа ижәлар даара идыргәаҟуан ( Аӡб .
10 : 7 — 9 ) . Иеффаи аиааира игарц даара иҭахын , убри аҟынтә Анцәа иҿаԥхьа аҿаҭахьа ҟаиҵеит : « Аммон иԥацәа риааира усыцхраар , урҭ рҟынтә аҭынчра сыманы аҩныҟа схынҳәны санаауа раԥхьа исԥыло Иегова дитәхоит » .
Иҟалазеи анаҩс ?
Иеффаи аммонитаа импыҵаирхалеит , насгьы дхынҳәны аҩныҟа данаа , бзиа иибоз иԥҳа диԥылеит .
Иеффаи иԥҳа Иегова дииҭар акәын ( Аӡб . 11 : 30 — 34 ) .
Иаанагар алшози уи лара лзы ?
а ) Ирзымариазма Иеффаи иԥҳаи иареи Анцәа ирҭаз аҿаҭахьа анагӡара ?
б ) Ишԥаҳдырбо Ҩынтәзакәан 23 : 21 , 23 , насгьы Аԥсалом 14 : 4 ( 15 : 4 , АдҾ ) аҿаҭахьақәа ишабалак ишрызнеитәым ?
Иеффаи иҿаҭахьа анагӡаразы иԥҳа лыԥсҭазаара зегьы иԥшьоу ақьалаҿы Иегова имаҵ аура иазылкыр акәын .
Иаҳҳәар ҳалшома Иеффаи иҿаҭахьа цқьа дазымхәыцкәа иҟаиҵеит ҳәа ?
Мап , избанзар иара идыруан иԥҳа диԥылар шалшоз .
Аха уеизгьы , уи аныҟала , абгьы аԥҳагьы еилыркааит : рҩыџьагьы ахамеигӡара ду аадырԥшыр акәхоит .
Иеффаи иԥҳа даниба , « имаҭәақәа ишәхаԥижәеит » , насгьы иҳәеит : « Сгәы еиҟәыбжәеит » .
Иара иԥҳа дҵәуон , избанзар лара аҭаацәара далалар ҟаломызт .
Избан ?
Иеффаи аԥа димамызт , лара , иԥҳа заҵә , уажәшьҭа аҭаацәара аԥҵаны , ишьҭра иацызҵоз амаҭацәа иҭара лылшомызт .
Аха ихадаз даҽак акәын .
Иеффаи иҳәеит : « Сара Иегова иҿаԥхьа сҿы еихысхит , уажәшьҭа сышьҭахьҟа сызхьаҵӡом » .
Иԥҳа ҭакс иҟалҵеит : « Уҿы ишаурҳәаз еиԥш усызныҟәа » ( Аӡб . 11 : 35 — 39 ) .
Урҭ рхахьгьы иааргомызт Анцәа ирҭаз аҿаҭахьа аилагара , уи дара рзы даара ишымариамызгьы .
( Урыԥхьа Ҩынтәзакәан 23 : 21 , 23 ; Аԥсалом 14 : 4 [ 15 : 4 , АдҾ ] . )
а ) Иарбан ҿаҭахьоу Анна Анцәа илҭаз , избан ус еиԥш иҟаз аҿаҭахьа зилҭаз , насгьы ишԥаҟаиҵеи Анцәа лыҳәара аҭак ?
б ) Иаанагози Анна лҿаҭахьа Самуил изы ?
( Шәахәаԥш албаага . )
Аннагьы Иегова илҭаз аҿаҭахьа налыгӡеит .
Анна дзыргәаҟуаз ҩ-ҭагылазаашьак ыҟан : ахшара длоуамызт , насгьы Феннана уи лгәы дахаԥылжәон ( 1 Сам .
1 : 4 — 7 , 10 , 16 ) . Анна лгәы иҭаз зегьы Анцәа изеиҭалҳәеит , насгьы дқәит : « Иегова , ар реиҳабы , умаҵзуҩы лгәаҟрақәа убар , сугәалашәар , умаҵзуҩы духоумыршҭыр , насгьы аԥа длуҭар , иԥсы ҭанаҵы Иегова дисҭоит , адалақьгьы ихы иқәыршьуам » ( 1 Сам . 1 : 11 ) * .
Анцәа Анна лыҳәара аҭак ҟаиҵеит — лара аԥа длоуит .
Уи лгәырӷьара ҳәаа амамызт !
Аха уеизгьы , лара Анцәа илҭаз аҿаҭахьа лхамышҭӡеит .
Аԥа данлоу ашьҭахь , ус лҳәеит : « Сӷьаҵәы-ӷьаҵәуа Иегова сыззиҳәаз сиҭеит » ( 1 Сам . 1 : 20 ) .
а ) Илзымариазма Анна лҿаҭахьа анагӡара ?
б ) Ишԥаҳгәаладыршәо Аԥсалом 60 ( 61 , АдҾ ) аҿы иану Давид иажәақәа Анна илымаз ииашаз лгәазыҟашьа атәы ?
Самуил хышықәса раҟара анихыҵуаз , Анна Анцәа илҭаз аҿаҭахьа налыгӡеит .
Анна лхахьгьы иаалгомызт даҽакала аҟаҵара .
Лара Силом иԥшьоу ақьалаҿы ԥхьаԥшьаҩыс амаҵ зуаз Илиа иҿы Самуил дналган , ус лҳәеит : « Абри аҷкәын изы Анцәа сиҳәон , Иеговагьы сыззиҳәаз дсиҭеит .
Уажәшьҭа Иегова дисҭоит .
Уи иԥсы ахьынӡаҭоу Иегова дитәуп » ( 1 Сам .
1 : 24 — 28 ) . Абиблиаҿы иануп « Самуил қәыԥш Иегова иҿы изҳауан » ҳәа ( 1 Сам .
2 : 21 ) . Иаанагози ари Анна лзы ?
Лара лԥа ӷәӷәала бзиа дшылбозгьы , есыҽны дылбалартә алшара лоуамызт .
Шәхаҿы иаажәг лара шаҟа илҭахыз лԥа дылгәыдлыҳәҳәалар , дицыхәмарлар , насгьы длааӡалар ! Лара илбалар лҭахын лԥа дшеизҳауа , насгьы ихәыҷреи иқәыԥшра аамҭақәеи лгәалашәараҿы иаанхарц !
Аха уеизгьы , Анна Анцәа илҭаз аҿаҭахьа дахьхәуамызт .
Лара Иегова диеигәырӷьон ( 1 Сам . 2 : 1 , 2 ; уаԥхьа Аԥсалом 60 : 2 , 6 , 9 [ 61 : 1 , 5 , 8 , АдҾ ] ) .
Инашәыгӡома шәара Иегова ишәҭаз аҿаҭахьақәа ?
Иарбан зҵаарақәоу еилҳарго ари астатиаҿы ?
Излаҳбаз ала , Анцәа иаҳҭаз аҿаҭахьа ишабалак азнеира ҟалаӡом .
Убри инадҳәаланы шәааи еилҳаргап анаҩстәи азҵаарақәа : иарбан ҿаҭахьақәоу ҳара , ақьырсианцәа раҳасабала , Анцәа иаҳҭар ҳалшо ?
Иарбан ҽазышәарақәоу иҟаҳҵар ҳахәҭоу ҳҿаҭахьақәа рынагӡаразы ?
Аҽазкра иадҳәалоу аҿаҭахьа ( Шәахәаԥш абзац 10 . )
Иарбан зегь реиҳа ихадоу ҿаҭахьоу ақьырсиан иҟаиҵар илшо , насгьы иаанагозеи уи ?
Зегь реиҳа ихадоу ҿаҭахьас ақьырсиан иҟаиҵо — ари иԥсҭазаара Иегова ишизикуа ала ажәа иҭара ауп .
Избан ус ҳҳәар залшо ?
Ақьырсиан Иегова даниҳәо , ажәа ииҭоит уажәшьҭа иԥсҭазаара иара ишизикуа , насгьы иҟалалакгьы наӡаӡа имаҵ шиуло .
Иисус ишиҳәаз еиԥш , ари ауаҩ ихы мап ацәикуеит , насгьы Анцәа игәаԥхара анагӡара иԥсҭазаараҿы ихадоу аҭыԥ шаннакыло ала ажәа ииҭоит ( Матф . 16 : 24 ) . Ари нахыс иара Иегова дитәуп ( Рим . 14 : 8 ) .
Дарбанзаалак аҽазкра иадҳәалоу аҿаҭахьа ҟазҵо , уи ишабалак дазымнеиуазар ауп .
Аԥсаломшәаҳәаҩгьы убас ҟаиҵон , иара иҩуан : « Изыҟасҵари Нцәа Ҳазшаз , Иара исзиуа абзиарақәа рцымхәрас ?
Нцәа Ҳазшаз иҿаԥхьа исықәысҵаз аҿаҭахьақәа насыгӡоит , Иара ижәлар зегь ирбо — ираҳауа » ( Аԥсал . 115 : 3 , 5 [ 116 : 12 , 14 АдҾ ] ) .
Шәахцәажәа аӡы шәҽанӡаашәхыз амш .
Изышәкма Иегова шәыԥсҭазаара , насгьы аӡы шәыҽӡаашәхыма ? Ааи акәзар , уи даара ибзиоуп !
Аӡы шәҽанӡаашәхуаз амш аҽны ауаа рҿаԥхьа ишәазҵааит : « Уҽазкреи уҽӡаахреи рыла уара иааурԥшуеит Иегова ишаҳаҭцәа уҽшрыдукыло — адоуҳа анапхгара знаҭо Анцәа иеиҿкаара , — еилукаауама уара уи ? »
« Ааи » ҳәаны , шәара Анцәа шәыҽшизышәкыз , насгьы иара имаҵзуҩыс аҟаларазы аӡӡаахра шәшазхиоу иаартны ишәҳәеит .
Шаҟа дшәыргәырӷьазеи Иегова !
а ) Иарбан зҵаарақәоу ҳхы иаҳҭар ҳалшо ?
б ) Иарбан ҟазшьақәоу аус здаҳулар ахәҭоу , Пиотр иажәақәа рыла ?
Аха аӡӡаахра — ари раԥхьатәи шьаҿоуп .
Аӡӡаахра ашьҭахь ҳара ҳҽазаҳшәоит Анцәа иаҳҭаз ажәа инақәыршәаны анхара , иара иахь азиашара аарԥшуа .
Убри аҟынтә ҳхы ҳазҵаар бзиан : иарбан доуҳатә еихьӡарақәоу иҟасҵаз сҽанӡаасх ашьҭахь ?
Изуама сара Анцәа имаҵ гәык-ԥсык ала , уаанӡа еиԥш ? ( Кол .
3 : 23 ) Сиҳәома сара Анцәа лассы-лассы ?
Саԥхьома есыҽны Анцәа Иажәа ?
Сырҭаауама аизарақәа иааиԥмырҟьаӡакәа ?
Иахьынӡасылшо схы аласырхәуама ажәабжьҳәаратә ус ?
Мамзаргьы арҭ аганқәа руак аҿы еиҳа сыԥсыҽхоу ?
Апостол Пиотр иҳаилиркааит Анцәа имаҵ аураҿы ҳаԥсыҽхартә шалҳмыршаша .
Иара иҩуан ҳагәрахаҵара адырреи , ахачҳареи , Анцәа изиашареи рыла ишхарҭәаалатәу .
( Уаԥхьа 2 Пиотр 1 : 5 — 8 . )
Еиликаалар ихәҭоузеи Иегова зҽизызкыз , насгьы аӡы зыҽӡаазхыз ақьырсиан ?
Анцәа иаҳҭаз аҽазкра иадҳәалоу аҿаҭахьа аԥсахра залшом .
Иегова имаҵ аураҿы ауаҩы дааԥсазар ма ақьырсиантә ԥсҭазаара игәы ахшәазар , иара изҳәом Иегова ишахәҭаҵәҟьаз иҽизиимкӡеит , насгьы иӡӡаахра иашаӡам ҳәа * .
Иҽанӡааихуаз иара иаартны иҳәеит аҵыхәтәанынӡа Иегова иҽшизикыз .
Иара агәнаҳа ӷәӷәа ҟаиҵар , Анцәеи аизареи рҿаԥхьа аҭак ҟаиҵоит ( Рим . 14 : 12 ) .
Раԥхьа ишәымаз абзиабара ахаангьы иааншәмыжьын .
Иисус абас шәзиҳәартә еиԥш шәхы мҩаԥыжәгала : « Издыруеит уусқәа шыҟоу , убас убзиабаратәы , умаҵуратәы , уазхаҵаратәы , ухачҳаратәы , раԥхьа заҟа ҟауҵоз аасҭа уажәы еиҳаны ишыҟауҵо атәы » ( Аат .
2 : 4 , 19 ) . Аҽазкра иадҳәалоу аҿаҭахьа инақәыршәаны анаҩсгьы шәынхала , уи ала Иегова дыргәырӷьо .
Аибагаратә ҿаҭахьа ( Шәахәаԥш абзац 14 . )
Иарбан ихадоу ҿаҭахьоу ауаҩы иԥсҭазаараҿы аҩбатәи аҭыԥ аанызкыло , насгьы избан ус ҳҳәар залшо ?
Ауаҩы иҟаиҵар илшо ихадоу аҩбатәи аҿаҭахьа — ари аибагаратә ҿаҭахьа ауп .
Избан ?
Избанзар аҭаацәалазаара ԥшьоуп .
Арԥыси аԥҳәызбеи аибагаратә ҿаҭахьа ҟарҵоит Анцәеи ауааи рҿаԥхьа .
Дара « рҩыџьагьы адгьыл аҿы инхонаҵы , Анцәа иаԥиҵаз аҭаацәалазаара инақәыршәаны » аҿаҭахьа ҟарҵоит бзиа ишеибабало , ҳаҭыр шеиқәырҵало , насгьы ишеихылаԥшло .
Арҭ ажәақәа рымҳәозаргьы , дара уеизгьы Анцәа иҿаԥхьа аҿаҭахьа ҟарҵоит .
Нас дара хаҵеи-ԥҳәыси шракәхаз рыларҳәоит ; Анцәа игәҭакы инақәыршәаны , рҭаацәалазаара рыԥсы ахьынӡаҭоу иҟазар ауп ( Аҟаз . 2 : 24 ; 1 Кор .
7 : 39 ) . Иисус ишиҳәаз еиԥш , « Анцәа иеидикылаз » — ахаҵагьы , аԥҳәысгьы , дазусҭазаалакгьы , урҭ реиҟәгара азин имам .
Убри аҟынтә аҭаацәара иалало еилыркаалар ауп аилыҵра шыҟамло ( Марк 10 : 9 ) .
Избан ақьырсианцәа изрыдрымкыло ари адунеи аҿы ирыларҵәоу аҭаацәалазаара аганахь ала иҽеим ахәаԥшышьа ?
Ҳәарада , ак згым аҭаацәалазаара ыҟаӡам .
Аҭаацәалазаара шьақәгылоуп инаӡам ҩыџьа ауаа рыла .
Абиблиаҿы иануп аҭаацәара иалало рыԥсҭазаараҿы « ауадаҩра ҿыцқәа цәырҵуеит » ҳәа ( 1 Кор . 7 : 28 ) .
Илахьеиқәҵагоуп аӡәырҩы ауаа ари адунеи аҿы аҭаацәалазаара ишахәҭоу иахьазымнеиуа .
Хаҵеи-ԥҳәыси рыбжьара ауадаҩрақәа анцәырҵуа , урҭ рыӡбара аҭыԥан , аилыҵра рыӡбоит .
Аха ақьырсианцәа рзы уи зынӡа ииашам .
Аибагаратә ҿаҭахьа еилоугар , Анцәа дужьеит аанагоит , иара амцҳәаҩцәа ицәымӷуп ( Алев .
19 : 12 ; Ажәам . 6 : 16 — 19 ) .
Апостол Павел иҩуан : « Ԥҳәыс даазгахьоу аӡә уакәзар ? — уԥҳәыс улылымҵын » ( 1 Кор . 7 : 27 ) .
Избан Павел убас иҳәар зилшоз ?
Иара идыруан ухатә ҩыза дыԥсахны уанилҵуа Иегова ишицәымӷу ( Мал . 2 : 13 — 16 ) .
Иаҳәозеи Абиблиа аилыҵреи хаз-хазы анхареи рганахь ала ?
Иисус иажәақәа рыла , аибагаратә ҿаҭахьа аԥыхразы абиблиатә шьаҭас иҟоу акалҭшьҭаныҟәара ауп , уи ахара здым ихатә ҩыза ианаимыжьуазар ( Матф . 19 : 9 ; Аур . 13 : 4 ) .
Аха иаҳҳәар ҳалшозеи хаз-хазы анхара иазкны ?
Абиблиаҿы иануп уи аҩызагьы ҟалар шалшо .
( Уаԥхьа 1 Коринфаа рахь 7 : 10 , 11 . )
Аха уа инҭкааны ианӡам уи шьаҭас иаиур алшо .
Аха уеизгьы , ақьырсианцәа шьоукы хаз-хазы анхаразы ашьаҭа рымоуп ҳәа рыԥхьаӡоит , иаҳҳәап , руаӡәк даараӡа гәымбылџьбарала ихы мҩаԥганы ихатә ҩыза иԥсҭазаара ашәарҭара иҭаиргылозар , мамзаргьы агрессиа аарԥшуа , ихатә ҩыза идоуҳатә ҭагылазаашьа ашәарҭара ду иҭаиргылозар , ма уи аҵабырг иацәхьаҵыз иакәзар * .
Ишԥарылшо ақьырсианцәа рҭаацәалазаара арӷәӷәара ?
Аҭаацәалазаараҿы ауадаҩрақәа ирықәшәо ақьырсианцәа аизара аиҳабацәа рҿы алабжьарақәа рыԥшаар рылшоит .
Усҟан аизара аиҳабацәа разҵаар ауеит афильм « Что такое настоящая любовь ? »
ааигәа иахәаԥшхьома , насгьы аброшиура « Ваша семья может быть счастливой » ҭырҵаахьома ҳәа .
Избан ?
Избанзар арҭ амыругақәа Анцәа ипринципқәа удырбоит , урҭ хаҵеи-ԥҳәыси аӡәырҩы рҭаацәалазаара арӷәӷәара ирыцхрааит .
Абар хаҵеи-ԥҳәыси ирҳәаз : « Ари аброшиура аҭҵаара ҳаналага , ҳара уаанӡа еиԥш акәымкәа , даара ҳаизааигәахеит » .
Абар ҳаҳәшьак лҭаацәалазаара иазкны илҳәаз , уи 22 шықәса аҭаацәара далоуп , аха лхаҵеи лареи ишеилыҵра иҟан : « Ҳҩыџьагьы ҳқьырсианцәоуп , аха емоциала даара ҳаиԥшымызт .
Ари афильм ианаамҭаҵәҟьаз иҳауит !
Уажәшьҭа ҳара еиҳа еиӷьны ҳаилибакаауеит » .
Аҭаацәара шәалазар , Иегова ипринципқәа еснагь шәрызхьаԥшла .
Уи иҟашәҵаз аибагаратә ҿаҭахьа инақәыршәаны анхара , насгьы шәҭаацәалазаараҿы анасыԥ аиура ишәыцхраауеит .
18 , 19 . а ) Ргәы зызҭарҵозеи иқьырсиану аҭаацәа рхәыҷқәа ?
б ) Иҟарҵозеи зыԥсҭазаараҿы заамҭа зегь иҷыдоу амаҵзура иазызкыз ?
Игәашәҭама шәара Иеффаии Аннеи еицырзеиԥшыз ?
Иеффаи иҿаҭахьа иаанагоз иԥҳа лыԥсҭазаара иԥшьоу ақьалаҿы иҷыдоу амаҵзура ишазылкуаз акәын .
Убас уҳәар ауеит Анна лԥа Самуил изгьы .
Урҭ насыԥ змаз , ҵакыла иҭәыз аԥсҭазаара аныҟәгара иалагеит .
Иахьа аӡәырҩы аҭаацәарақәа рхәыҷқәа ргәазҭарҵоит апионертә маҵзура иалагарц , насгьы рымч-рылшара Анцәа имаҵзура иазыркырц .
Ус ҟазҵо аҭаацәеи ахәыҷқәеи гәык-ԥсыкала арҽхәара иаԥсоуп ( Аӡб . 11 : 40 ; Аԥсал . 109 : 3 [ 110 : 3 АдҾ ] ) .
Аамҭа зегь зызку иҷыдоу амаҵзура иалахәу рҿаҭахьа ( Шәахәаԥш абзац 19 . )
Иахьа 67 000 - ҩык раҟара Иегова ишаҳаҭцәа адунеи зегь аҿы раамҭа зегь иҷыдоу амаҵзура иазкуп . Дара зегьы Адунеизегьтәи аорден иалахәуп .
Шьоукы Вефиль амаҵ руеит , егьырҭ аргыларақәа рҿы ацхыраара ҟарҵоит , раионтә хылаԥшыҩцәас иҟоуп , атеократиатә школқәа рҿы ирҵаҩцәоуп , иҷыдоу пионерцәас ма миссионерцәас амаҵ руеит , Аконгресстә залқәа ма Абиблиатә школқәа рҿы маҵзуҩцәас иҟоуп .
Дара зегьы азыӡырҩреи аӷарреи иазкны аҿаҭахьа ҟарҵеит : урҭ хатәгәаԥхарала иақәшаҳаҭхеит Иегова имаҵ аураҿы иарбан усзаалакгьы анагӡара , имариоу аԥсҭазаара аныҟәгара , насгьы азин мгакәа ари адунеи аҿы аусура аламгара .
Дара ауаа зегь реиԥш иҟоуп , аха иҷыдоу амаҵзура иалахәуп .
Урҭ еилыркаауеит аамҭа зегь зызку иҷыдоу амаҵзура иаҿнаҵы , Анцәа ирҭаз ажәа ахынраалара аарԥшны анагӡара шаҟа ихадоу .
Иҟаҳҵалар ҳахәҭоузеи « ианакәызаалакгьы » , насгьы избан ?
Еиқәаҳаԥхьаӡаз рҟынтә шаҟа ҿаҭахьа ишәҭазеи шәара Анцәа — акы , ҩба , ма рыхԥагьы ?
Ҳәарада , шәара еилышәкаауеит урҭ ишабалак рызнеира шахәҭам ( Ажәам . 20 : 25 ) .
Иегова ажәа иҭаны еилазго , насгьы зҿаҭахьа назмыгӡо арыцҳарақәа дрықәшәоит ( Еккл . 5 : 6 ) .
Шәааи аԥсаломшәаҳәаҩ ҳаиҿыԥшлап : « Сара наӡаӡа Уара ухьӡ ашәа азысҳәалоит , ианакәызаалакгьы сҿаҭахьа нагӡо » ! ( Аԥсал . 60 : 9 [ 61 : 8 АдҾ ] ) .
Анна Анцәа ажәа илҭеит аԥа длоур , иԥсы ахьынӡаҭоу назореис дшыҟазаауа — иара Иегова иԥшьоу имаҵ аура дазкызаауеит ( Ахыԥхь .
6 : 2 , 5 , 8 ) . Аизара аиҳабацәа аӡы зыҽӡаазхуа ауаҩы аҭахрақәа дрықәшәоу-дрықәымшәоу агәра ргарц даара рҽазыршәоит аҟынтә , аӡӡаахра аниашам ахҭысқәа даара имаҷуп .
Шәахәаԥш ашәҟәы « Анцәа ибзиабараҿ шәыҟаз » аҿы иаагоу Ацҵа « Аилыҵреи хаз-хазы анхареи рзы Абиблиа ахәаԥшышьа » .
« Ауаа хатәгәаԥхарала иахьцаз азы Иегова дҳарашәкла » ( АӠБ . 5 : 2 ) .
АШӘАҚӘА : 84 , 75
. . амаҵзураҿы иҳалшо зегь аныҟаҳамҵо , Иегова игәы иахәаӡом ҳәа ?
. .
Иегова изиашоу имаҵзуҩцәа рыхә ҳаракны ишьоит , насгьы дырзылԥхоит ҳәа ?
. . иааҳарԥшуа ахамеигӡара Иегова изы ихадоуп ҳәа ?
1 , 2 . а ) Иарбан гәаанагароу Елифази Вилдади ирымаз Анцәа ҳмаҵзура дшазыҟоу аганахь ала ?
б ) Иахиҳәаазеи уи Иегова ?
« ИЛШОМА ауаҩы Анцәа хәарҭа изааигар , насгьы аилкаара змоу аӡәы уи изы дхәарҭаха́р ?
Деигәырӷьома Зегьзымчу уиашара , мамзаргьы феида изалоума уара уцқьара ? » ( Иов 22 : 1 — 3 ) .
Шәрызхәыцхьоума шәара абас еиԥш иҟоу азҵаарақәа ?
Феман иатәыз Елифаз урҭ азҵаарақәа Иов ианииҭоз , агәра ганы дыҟан урҭ рҭак мап ауп ҳәа .
Уи иҩыза , Шуах ихылҵшьҭра иатәыз Вилдад иҳәеит Анцәа иҿаԥхьа аӡәгьы дуаҩ иашаны дзыҟалом ҳәа .
( Уаԥхьа Иов 25 : 4 . )
Елифази Вилдади Иов агәра идыргарц рҭахын Иегова имаҵ аураҿы иибо аџьабаа акгьы ишаԥсам , насгьы ауаҩы Анцәа иҿаԥхьа аҩ , ахәа , ма ахәаҷа раасҭа дшеиҳам ( Иов 4 : 19 ; 25 : 6 ) .
Азныказы угәы иаанагар алшоит Елифази Вилдади ахынраалара аадырԥшуазшәа ( Иов 22 : 29 ) .
Ииашаҵәҟьаны , иҳараку ашьха ма аҳаирплан аҟынтә ҵаҟа уԥшуазар , адгьыл аҿы иҟоу зегьы даара ихәыҷӡаны иубоит .
Аха убас аума дшазыҟоу Иегова Аҳра аус аҿы иаҳбо аџьабаа , уи жәҩанынтә данҳахәаԥшуа ?
Мап . Иегова Елифази , Вилдади , Софари амц ахьырҳәоз азы дрықәыӡбеит . Аха Иов дирҽхәеит , насгьы смаҵзуҩы ҳәа изиҳәеит ( Иов 42 : 7 , 8 ) .
Нас « илшома ауаҩы Анцәа хәарҭа изааигар » ?
Ҳәарада , ааи !
Ииҳәазеи Елиуи Иегова имаҵ аураҿы иааҳарԥшуа аҽазышәарақәа ирызкны , насгьы ииҳәарц ииҭахызи иара уи ала ?
Елиуи иҳәеит : « Уара уиашазар , иуҭозеи иара [ Анцәа ] , мамзаргьы иоуазеи уи уара уҟынтә ? » ( Иов 35 : 7 ) .
Аха Иегова уи ириашара даламгаӡеит .
Иҳәарц иҭахызма Елиуи Анцәа имаҵ аураҿы иааҳарԥшуа аҽазышәарақәа акгьы ирыԥсам ҳәа ?
Мап .
Иара иҳәарц иҭахын Иегова акгьы дшамыргәаҟуа , насгьы ҳмаҵзура дшахьыԥшым .
Иҳалшома ҳара Анцәа иеиӷьтәра , мамзаргьы еиҳа дыӷәӷәаны ма дбеианы иҟаҵара ?
Ҳәарада , мап .

Иҳалоу аҟазара , аҟазшьақәа , алшарақәа Анцәа иоуп иҳазҭаз , насгьы урҭ ҳхы ишаҳархәо дацклаԥшуеит .
Дышԥазыҟоу Иегова , егьырҭ рахь ақьиара анааҳарԥшуа ?
Иегова егьырҭ имаҵзуҩцәа рахь азиашара зныԥшуа абзиабара шааҳарԥшуа анибо , уи хаҭала иара иахь иааҳарԥшызшәа иԥхьаӡоит .
Ажәамаанақәа 19 : 17 аҿы иануп : « Арыцҳа иахь ақьиара аазырԥшуа , Иегова иирԥсахуеит , убри аҟынтә Иара уи дизылԥхоит » .
Иаанагома уи , Иегова « арыцҳа » иахь ақьиара анааҳарԥшуа , еснагь ишгәеиҭо ?
Иԥхьаӡаҵәҟьоума Адунеи зегь Зшаз ақьиара аазырԥшуа ауаа рҿаԥхьа ауал иқәуп ҳәа , насгьы ишәаҵәҟьоума иара иуал , урҭ ауаа азылԥхарақәа рыҭо ?
Ааи , уи ус шакәу Иԥа ишьақәирӷәӷәеит .
( Уаԥхьа Лука 14 : 13 , 14 . )
Иарбан зҵаарақәоу еилҳарго ?
Иегова аԥааимбар Исаиа хаҭарнакс дизыҟаларц иеиҳәеит .
Уи ала Иегова иааирԥшит изиашоу ауаа игәҭакы анагӡараҿы аҽалархәра гәахәарыла ишрыдиҵо ( Ис .
6 : 8 — 10 ) . Исаиа уи адҵа гәахәарыла идикылеит .
Иахьа зықьҩыла ауаа Иегова имаҵ аураҿы имариам адҵақәа рынагӡара иазхиоуп .
Исаиа иеиԥш дара ирҳәоит : « Абар сахьыҟоу !
Сышьҭы сара » .
Аха шьоукы рхы иазҵаауазар рылшоит : « Акраҵанкуама Аҳра аус аҿы сара хаҭала иҟасҵо ?
Иегова ақьиара аарԥшны иус аҽалархәра алшара сиҭеит .
Аха илымшаӡои иара сара сыцхыраарада иажәа анагӡара ? »
Арҭ азҵаарақәа рҭак ҟаҳҵарц азы , шәааи Девореи Вараки рхаан иҟаз ахҭысқәа еилҳаргап .
Излеиԥшымзи израильтәи ақыҭанхацәеи Иавин ируааи ?
Ханаантәи аҳ Иавин 20 шықәса рыҩныҵҟа израильаа « гәымбылџьбарала иргәаҟуан » .
Ақыҭанхацәа рыҩнқәа рҟынтә адәылҵрагьы иацәшәон .
Дара аибашьра уиаҟара иазыҟаҵамызт , бџьарлагьы еибыҭамызт .
Аха раӷацәа аибашьыга ҽыуардынқәа 900 рыман . Урҭ аҽыуардынқәа рыкәырқәа ачаала рылыҳәҳәон ( Аӡб . 4 : 1 — 3 , 13 ; 5 : 6 — 8 ) .
7 , 8 . а ) Иарбан дҵоу Иегова Варак ииҭаз ?
б ) Ишԥариааи израильаа Иавин ируаа ?
( Шәахәаԥш астатиа алагамҭаҿы иаагоу асахьа . )
Уеизгьы Иегова аԥааимбарԥҳәыс Девора лыла Варак идиҵеит : « Уца , Неффалим иԥацәеи Завулон иԥацәеи рҟынтә жәа-нызқьҩык уманы Фавор ашьхаҿы угыл .
Сара аӡиас Киссон аԥшаҳәахьы Иавин ируаа реиҳабы Сисара иеибашьыга ҽыуардынқәеи иеибашьцәеи ицны дузназгоит , насгьы дусҭоит » ( Аӡб . 4 : 4 — 7 ) .
Ари ажәабжь Израиль зегь иахыҵәеит .
Ари ааԥхьара иақәҿызҭыз зегьы Фавор ашьхаҿы еизеит .
Варак аамҭа мгакәа урҭ Иегова идҵа рылеиҳәеит .
( Уаԥхьа Аӡбаҩцәа 4 : 14 — 16 . )
Фаанах аҭыԥ аҿы аибашьра шцоз , иаалырҟьаны ақәаршҩы алагеит , убри аҟынтә уи аҭыԥ зегьы ӡмаххеит .
Варак Сисара ируаа Харошеф-Гоимнӡа дрышьҭан , уанӡа 24 километра бжьан .
Ԥыҭрак ашьҭахь Сисара уажәшьҭа акгьы иаԥсамыз иеибашьыга ҽыуардын дҭыԥан Цананнимҟа ддәықәлеит .
Иара акенеи Хевер иԥҳәыс Иаиль лқьалахь днеит , лара уи дылҵәахит .
Аибашьра ашьҭахь икарахаз Сисара дыцәеит .
Иаиль уи лхы иалырхәан , агәымшәара аарԥшны Сисара дылшьит ( Аӡб . 4 : 17 — 21 ) .
Иегова израильаа раӷа диааит !
*
Еилаҳкаауазеи Аӡбаҩцәа 5 : 20 , 21 рҿы израильааи Сисареи реибашьра иазкны ?
Ашәҟәы Аӡбаҩцәа аԥшьбатәи ахаҿы иану ахҭысқәа еиҳа инарҭбааны иаарԥшуп ахәбатәи ахаҿы , убри аҟынтә урҭ еицҭҵаатәуп .
Иаҳҳәап , Аӡбаҩцәа 5 : 20 , 21 рҿы иануп : « Аеҵәақәа жәҩанынтә еибашьуан , урҭ рҭыԥқәа рҟынтә Сисара иабашьуан .
Дара Киссон арҩаш иагеит » .
Уи зыбзоурахаз амаалықьцәа роума , мамзаргьы аметеортә қәаршҩызу ?
Абиблиаҿы уи аӡбахә анӡам .
Аха изылшодаз ианаҭахыз , насгьы иахьаҭахыз аибашьыгатә ҽыуардынқәа 900 аӡмах аҿы иӡааҟәрылартә еиԥш ақәаршҩы аашьҭра , уи Анцәа иакәмызҭгьы ?
Аӡбаҩцәа 4 : 14 , 15 аҿы хынтә иҳәоуп аиааира зыбзоураз Иегова шиакәу .
Аибашьра ацара иақәшаҳаҭхаз 10 000 - ҩык рҟынтә аӡәгьы дзыҽхәомызт аиааира агара зыбзоурахаз иара иоуп ҳәа .
10 , 11 .
Изакәызи Мероз , насгьы избан уи зшәииз ?
Девореи Вараки ирҳәоз аиааира иазкыз ашәаҿы Иегова ддырҽхәон . Уи ашәаҿы абарҭ ажәақәа аагоуп : « Мероз шәшәила , — иҳәеит Иегова имаалықь , — шәааҟәымҵӡакәа уа инхо шәшәила , избан акәзар урҭ мааӡеит Иегова ицхраарц , Иегова мчы змаз данрабашьуаз ицхраарц » ( Аӡб . 5 : 23 ) .
Ари ашәи даара амч аман аҟынтә , Мероз закәыз аҳәара цәгьоуп .
Иҟалап уи аибашьра ацара мап ацәызкыз ауаа ахьынхоз қалақьызҭгьы .
Мамзаргьы Сисара даныбналоз дзеиҩсыз қалақьзар ауан , насгьы уа инхоз ауаа дыркырц азы ирымаз алшара рхы иадмырхәазар алшон .
Ирмаҳаӡеи дара Иегова рхы иамеигӡакәа аибашьра рхы аладырхәырц ириҭаз ааԥхьара аӡбахә ?
Шәхаҿы иаажәг : Мероз инхо ауаа рықалақь иҩуа иалсны ицо ауаҩы дырбоит , уи иԥсы еиқәирхарц дашьҭоуп — ари аибашьҩы зегьы ибзианы дырдыруеит .
Дара Иегова игәҭакы анагӡара аҽалархәреи Анцәа изылԥхарақәа риуреи рзы алшара роуит .
Аха иҟалазеи акрызҵазкуаз ари аҭагылазаашьаҿы ?
Мероз инхоз ауаа ироуз алшара рхы иадмырхәеит .
Шаҟа илеиԥшымзи дара агәымшәара аазырԥшыз Иаиль ! ( Аӡб . 5 : 24 — 27 ) .
Ишԥаанарԥшуеи Аӡбаҩцәа 5 : 9 , 10 иану израильаа аибашьра ацаразы ааԥхьара шрыдыркылаз шеиԥшым , насгьы иаҳнарҵозеи уи ҳара ?
Аӡбаҩцәа 5 : 9 , 10 рҿы иара убас иубарҭоуп ахамеигӡара аарԥшны Варак идгылази идымгылази злеиԥшым .
Девореи Вараки Израиль аиҳабацәа дырҽхәеит , урҭ хатәгәаԥхарала Варак иахьидгылаз азы .
Дара иаадырԥшуаз агәазыҟашьа « аҽадаԥшьқәа » ирықәтәаны иныҟәоз ргәазыҟашьа зынӡа иеиԥшмызт , избанзар урҭ ахамаԥагьара рылан , убри аҟынтә аибашьра ацаразы ааԥхьара рыдрымкылеит .
Иара убас Варак идгылаз зынӡа иреиԥшмызт « зыхә ҳаракыз ауарҳал » иқәтәаз , амал зырҳауаз , насгьы « мҩала » ицоз .
Варак идгылаз ауаа Фавор ашьха ацаҟьарахь , насгьы иӡмаххаз Киссон аӡиас аԥшаҳәахьы еибашьра иццеит . Аха егьырҭ имариаз , иманшәалаз аԥсҭазаара алырхит .
Уи аҩыза аԥсҭазаара бзиа избоз ираҳәан : « Шәазхәыц ! »
Дара ирыхәҭан Иегова игәаԥхара анагӡараҿы аҽалархәразы алшара шраҩрыжьыз азхәыцра .
Иахьагьы убас ҟарҵалар ауп Анцәа имаҵ аураҿы ирылшо зегь ҟазымҵо .
Излеиԥшымзи Рувими , Дани , Асири рхылҵшьҭрақәа иаадырԥшуаз агәазыҟашьеи Завулони Неффалими рхылҵшьҭрақәа ргәазыҟашьеи ?
Ахамеигӡара аазырԥшыз лабҿаба ирбеит Иегова имчра шҳареикыз .
Дара « Иегова ииашоу иусқәа » ирызкны еиҭарҳәаша рыман ( Аӡб .
5 : 11 ) . Аха анаҩс , Аӡбаҩцәа 5 : 15 — 17 рҿы х-хылҵшьҭрак рыӡбахә хазы иҳәоуп — Рувими , Дани , Асири .
Дара рзы амазара — еиҳарак , аԥсаса , аӷбақәа , асқьалақәа — Иегова иус аҽалархәра аасҭа еиҳа ихадан .
Аха Завулони Неффалими рхылҵшьҭрақәа ракәзар , урҭ Девореи Вараки ирыдгыларц азы рыԥсҭазаара ашәарҭара иҭадыргылон ( Аӡб .
5 : 18 ) . Урҭ рҿырԥштәы иаҳнарҵоит ахамеигӡара аарԥшразы ааԥхьара анҳауа , ҳшазыҟазар ҳахәҭоу .
Ишԥаҳалшо Иегова имчра адгылара ?
Иахьа ҳара Иегова имчра ҳадгыларц азы аибашьра аҽалархәра ҳааиԥхьом .
Аха уеизгьы , ҳара иҳалшоит гәацԥыҳәарала ажәабжь бзиа ауаа ирылаҳәо , агәымшәара аарԥшра .
Иахьа Иегова иорганизациаҿы хатәгәаԥхарала ацхыраара аҟаҵара иазхиоу еиҳагьы иаҭахуп .
Миллионҩыла аишьцәеи аиаҳәшьцәеи , имаҷымкәа аҿаргьы уахь иналаҵаны , еиуеиԥшым аусқәа нагӡо раамҭа зегь амаҵзура иазыркуеит .
Уахь иаҵанкуеит апионерцәа , Вефиль амаҵ зуа , Аҳратә залқәа зыргыло .
Иара убас иҟоуп аконгрессқәа рҿы хатәгәаԥхарала амаҵ зуа ақьырсианцәа .
Иара убас аизара аиҳабацәа имариам аус нарыгӡоит .
Дара ахәышәтәырҭақәа ирыдҳәаланы ацхыраара аҭаразы иҟоу акомитетқәа рҿы амаҵ руеит , насгьы аконгрессқәа реиҿкаараҿы рхы аладырхәуеит .
Агәра ганы шәыҟаз : Иегова иаашәырԥшуа ахамеигӡара ахә ҳаракны ишьоит , насгьы уи ахаангьы ихашҭуам ( Аур .
6 : 10 ) . Аӡбара шәыдышәкылаанӡа , шәазхәыц уи шәҭаацәареи шәеизареи ишырныруа ( Шәахәаԥш абзац 15 . )
Ишԥаҳалшо амаҵзураҿы агәацԥыҳәара ҳцәыӡу иаҳцәымӡу аилкаара ?
Ҳара зегьы ҳхы ҳазҵаар ауп : « Егьырҭ амаҵзураҿы аџьабаа анырбо , иҟасҵозеи сара ?
Сазхәыцуама сара амал арҳара , Анцәа имаҵ аура аасҭа ?
Сырҿыԥшуама сара Варак , Девора , Иаиль , насгьы 10 000 - ҩык израильаа : иаасырԥшуама агәрахаҵареи агәымшәареи , насгьы исылшо зегь ҟасҵома Иегова игәаԥхара анагӡаразы ?
Аԥара арҳара ахьымариоу даҽа ҭыԥк ахь аиасра сгәы иҭазар , сиҳәома сара Анцәа , насгьы сазхәыцуама уи сҭаацәареи сеизареи ишырныруа » ?
*
Иаҳҭар ҳалшозеи ҳара Иегова , уи акгьы дшамыргәаҟуагьы ?
Иегова имчра адгылара алшара ҳаҭаны , ҳара ҳахь аҳаҭырқәҵара ааирԥшуеит .
Аҩсҭаа амц ҳәаны ауаа инапхгара алырхырц , насгьы Анцәа иҿагыларц ргәазҭеиҵеит .
Аха Иегова инапхгара ҳадгылозар , ҳара Аҩсҭаа еилыкка иҳарбоит зган аанаҳкыло .
Анцәа иахь иааҳарԥшуа агәрахаҵареи азиашареи ахамеигӡара аарԥшра ҳгәазҭарҵоит , уи Иегова даргәырӷьоит ( Ажәам . 23 : 15 , 16 ) .
Иегова ҳизиашаны имаҵ анаҳуа , алшара иаҳҭоит Аҩсҭаа иҿыԥныҳәақәа рҭак аҟаҵара ( Ажәам .
27 : 11 ) . Ҳара гәыкала Иегова ҳанизыӡырҩуа , зыхә ҳаракны иишьо , насгьы дзыргәырӷьо иаҳҭоит .
Ишԥанаӡо ҳаԥхьаҟа Аӡбаҩцәа 5 : 31 аҿы иану ажәақәа ?
Иаарласны иааиуеит аамҭа адгьыл аҿы Иегова имчра иадгыло ауаа рымацара анынхало .
Шаҟа ҳгәы хыҭ-хыҭуа ҳазыԥшузеи уи аамҭа !
Ҳара Девореи Вараки рашәаҿы ирҳәоз ражәақәа ҳрықәшаҳаҭуп : « Иҭахааит уаӷацәа зегьы , о Иегова , бзиа узбо ракәзар , амч ду зманы ицәырҵуа амра еиԥшзааит ! »
( Аӡб . 5 : 31 ) . Арҭ ажәақәа наӡоит Иегова Аҩсҭаа идунеи анықәиго .
Армагеддон аналаго , Иегова аиааира игарц азы ауаа рыцхыраара иҭаххаӡом .
Усҟан ҳара Анцәа идҵа инақәыршәаны ҳхы мҩаԥаҳгалоит : « Шәҭыԥ аанышәкыл , шәгылаз , насгьы шәыԥшла Иегова шәшеиқәирхо » ( 2 Аш .
20 : 17 ) . Аха уажәы гәацԥыҳәарала Иегова иус аҽалархәразы имаҷымкәа алшарақәа ҳамоуп .
Ишԥарныруеи егьырҭ иаашәырԥшуа ахамеигӡара ?
Вараки Девореи рашәа абарҭ ажәақәа рыла иалагеит : « Ауаа хатәгәаԥхарала иахьцаз азы Иегова дҳарашәкла » .
Дара ауаа ракәымкәа , Ҳазшаз иоуп иҳараркуаз ( Аӡб .
5 : 1 , 2 ) . Шәааи ахамеигӡара ааҳарԥшлап , насгьы егьырҭ Иегова дҳараркларц ргәазҭаҳҵалап !

Аинтерес зҵоу ари ахҭыс иазкны еиҳаны еилышәкаар шәылшоит аброшиура « Возможна ли жизнь после смерти ? »
( bp161 ) аҿы иаагоу астатиа « Я . . . встала как мать в Израиле » аҿы .
Шәахәаԥш аброшиура « Агәҭынчымрақәа ишыриааилатәу » ( bp160 ) аҿы астатиа « Аԥара иадҳәалоу агәҭынчымра » .
« Сара Иегова ихьӡ рыласҳәалоит .
[ . . . ]
Иара — амцҳәара злам аиашара Анцәа иоуп » ( ҨЫНТӘ . 32 : 3 , 4 ) .
АШӘАҚӘА : 5 , 46
Ҩынтәзакәан 32 : 4
1 Пиотр 5 : 5
Матфеи 6 : 14
1 , 2 . а ) Иарбан иашамроу Навуфеи иԥацәеи иареи зықәшәаз ?
б ) Иарбан ҟазшьақәоу ари астатиаҿы ҳазлацәажәо ?
ШӘХАҾЫ иаажәг : ҩыџьа ауаа цәгьақәа амц ҳәаны , хаҵак ацәгьа иузшәа ахара идырҵеит .
Шәазхәыц аиашара бзиа избо ауаа шаҟа ргәы днархьуа акгьы зхарам ари ахаҵа иԥацәеи иареи ахаҳә ргәыдҵаны ишыршьуа анырбо .
Ари ахҭыс баша ихыҭҳәаам .
Убас изыруит Иегова изиашаз имаҵзуҩы Навуфеи , уи дынхон аҳ Ахав Израиль данахагылаз аамҭазы ( 1 Аҳ .

21 : 11 — 13 ; 2 Аҳ . 9 : 26 ) .
Ари астатиаҿы ҳара ҳалацәажәоит Навуфеи изку ахҭыс .
Иара убас еилҳаргоит актәи ашәышықәсазы Анцәа изиашаз аизара аиҳабы иҟаиҵаз агха ӷәӷәа .

Арҭ абиблиатә ҿырԥштәқәа иаҳдырбоит ахынраалара ҳамазар , насгьы анажьра ҳазхиазар , Иегова аиашарахь имоу ахәаԥшышьа ҳшаҿыԥшуа .
3 , 4 .
Дзеиԥшрауаҩызи Навуфеи , насгьы избан иӡахәаҭра Ахав изыҭира мап зацәикыз ?
Навуфеи Иегова дизиашаны даанхеит , израильаа реиҳараҩык аҳ Ахави иԥҳәыс аҳкәажә Иезавельи рҿырԥшы цәгьа ишықәныҟәазгьы .
Дара амцнцәахәы Ваал имҵахырхәон , насгьы Иегова изакәанқәеи иареи пату рықәырҵомызт .
Аха Навуфеи Анцәеи иареи реизыҟазаашьақәа иԥсҭазаара аасҭа рыхә ҳаракны ишьон .
Уаԥхьа 1 Аҳцәа 21 : 1 — 3 .
Ахав Навуфеи иҿы аӡахәаҭра ааихәарц , мамзаргьы уи аҭыԥан еиӷьу ииҭарц аниҭахха , Навуфеи мап икит .
Избан ?
Иара аҳаҭырқәҵара аарԥшны иҳәеит : « Иалимыршааит Иегова сабацәа рҟынтә исҭынхаз уара иусҭартә » .
Навуфеи идыруан Иегова израильаа ириҭаз азакәан ишаҳәоз ала абиԥарала ирҭынхаз адгьылқәа зынӡа ҳәа рыҭира азин шырнамҭоз ( Алев . 25 : 23 ; Ахыԥхь .
36 : 7 ) . Хымԥада , Навуфеи Иегова ихәаԥшышьа иман .
Иҟалҵазеи Иезавель , Навуфеи иӡахәаҭра лоурц азы ?
Навуфеи аӡахәаҭра аҭира мап анацәик , аҳ Ахав иԥҳәыси иареи ацәгьоура аҟынӡа инеит .
Иезавель лхаҵа изы аӡахәаҭра лоурц азы , Навуфеи иҟаимҵаз ацәгьоура ихаралҵеит .
Нас иԥацәеи иареи ршьит .
Иҟаиҵазеи Иегова , ари аҩыза игәыԥжәагоу аиашамра аниба ?
6 , 7 .
Ишԥааирԥши Иегова аиашара бзиа ишибо , насгьы избан уи Навуфеи иҭаацәеи иҩызцәеи ргәы зарҭынчыз ?
Иегова аамҭа мгакәа Илиа Ахав иахь дцарц идиҵеит .
Илиа иашарыла Ахав ауаҩшьҩы , насгьы аӷьыч ҳәа изиҳәеит .
Изеиԥшрази Иегова иӡбара ?
Ахав иԥҳәыси иԥацәеи Навуфеии иԥацәеи рыԥсышьа роуеит ( 1 Аҳ . 21 : 17 — 25 ) .
Ахав гәымбылџьбарала иҟаиҵаз иахҟьаны , Навуфеи иҭаацәеи иҩызцәеи даара игәырҩон .
Аха ганкахьала урҭ ргәы арҭынчуан Иегова зегь ахьибоз , насгьы ирласны уи иахьақәҿиҭыз .
Аха анаҩс иҟалаз ахҭысқәа ирыхҟьаны , дара ахынраалара аарԥшреи Анцәа иқәгәыӷреи рзымариамхазар ауеит .
Ихы шԥамҩаԥигеи Ахав Иегова ииӡбаз анеиликаа , насгьы иалҵшәахазеи уи ?
Иҟалазеи Ахав Иегова ииӡбаз анеиликаа ?
Абиблиаҿы иануп : « Ахав имаҭәа ишәхаԥжәаны , иџьаџьоу аџьабарамаҭәа ишәиҵеит .
Иара дычгон , аџьабарамаҭәа ишәҵаны дышьҭан , насгьы игәы каҳаны дныҟәон » .
Ахав ахынраалара ааирԥшит .
Иҟалазеи анаҩс ?
Иегова Илиа иеиҳәеит : « Сҿаԥхьа ахынраалара ахьааирԥшыз азы , иара ихаан иҩны арыцҳара иақәсыршәом , аха уи ҟасҵоит иԥа ихаан » ( 1 Аҳ . 21 : 27 — 29 ; 2 Аҳ . 10 : 10 , 11 , 17 ) .
Агәқәа ҭызҵаауа Иегова Ахав иахь агәрыцҳашьара ааирԥшит ( Ажәам .
17 : 3 ) . Иахьчар шԥалшоз ахынраалара Навуфеи иҭынхацәеи иҩызцәеи ?
Ишԥарныри Иегова иӡбара Ахав иҟаиҵаз ихәымгоу ацәгьоура атәы здыруаз ауаа ?
Шьоукы ргәы иаанагар алшон Иегова иқәыӡбара аҟәихызшәа , уи Навуфеи иҭынхацәеи иҩызцәеи рыгәрахаҵара аԥышәара иҭанаргылар ауан .
Аха ахынраалара рыгәрахаҵара ахьчар алшон .
Уи аҟазшьа абзоурала дара Иегова изиашаны имаҵ рулон , насгьы иара ахаангьы ииашамкәа ихы шымҩаԥимго агәра агара ирыцхраауан .
( Уаԥхьа Ҩынтәзакәан 32 : 3 , 4 . )
Иегова изиашаз рыԥсы анҭеиҵо , Навуфеи иԥацәеи иареи , насгьы урҭ рыуацәа ирбоит инаӡоу аиашара закәу ( Иов 14 : 14 , 15 ; Иоанн 5 : 28 , 29 ) .
Уи адагьы , ахынраалара аазырԥшуа ауаа ирдыруеит : « Иҵабыргу Анцәа аусқәа зегьы , урҭ ҵәахызаргьы , ақәыӡбарахь инеигоит , ицәгьоу ибзиоу иӡбарц азы » ( Еккл .
12 : 14 ) . Иегова аӡбара анидикыло , ҳара иаҳзымдыруа афакторқәа дрызхәыцуеит .
Ахынраалара акгьы зхарам ауаа ахьчоит — уи рыгәрахаҵара рцәымӡырц ирыцхраауеит .
10 , 11 . а ) Ианбалшо аиашарахь иҳамоу ахәаԥшышьа ԥышәахар ?
б ) Ҳашԥахьчо ҳара ахынраалара ?
Шәхы шԥамҩаԥыжәго аизара аиҳабацәа ишәзеилымкаауа , ма шзықәшаҳаҭым аӡбара рыдыркылар ?
Иаҳҳәап , ишәзааигәоу ауаҩы аизараҿы имаз зыхә ҳаракны иишьоз аҭакԥхықәрақәа имырхит .
Мамзаргьы шәхатә ҩыза , шәԥа , шәыԥҳа , ма шәҩыза шәгәаанагарала акгьы ихарамкәа аизара далырцеит .
Иҟашәҵозеи шәара , аизара аиҳабацәа агәнаҳа ҟазҵаз иахь даԥсамкәа агәрыцҳашьара аадырԥшызшәа шәгәы иабозар ?
Ус еиԥш иҟоу аҭагылазаашьақәа рҿы Иегова иахь ҳагәрахаҵара ԥышәахар алшоит , насгьы иеиҿкаара шаҟа агәра ҳго ааҳарԥшуеит .
Шәааи еилҳаргап ахынраалара ҳа́хьчар шалшо .
Шәхы шԥамҩаԥыжәго , аизара аиҳабацәа шәзықәшаҳаҭым аӡбара анрыдыркыло ?
( Шәрыхәаԥш абзацқәа 10 , 11 . )
Акы , ахынраалара ҳацхраауеит аҭагылазаашьа аҵыхәтәанынӡа ишаҳзымдыруа аилкаара .
Иҟалаз атәы имаҷымкәа иаҳдыруеит ҳәа ҳгәы иаанагозаргьы , Иегова заҵәык иоуп ауаҩы игәы иҭоу здыруа ( 1 Сам . 16 : 7 ) .
Уи еснагь иаҳгәалашәозар , ҳара иаҳзымариахоит ахынраалара аарԥшра , насгьы зегь адырра шҳалымшо еилкааны ҳгәаанагара аԥсахра .
Ҩба , иҵабыргыҵәҟьаны ииашам аҭагылазаашьа Иегова ишириашо ҳаназыԥшуа , ахынраалара ҳацхраауеит аҳәатәхаҵареи ачҳареи раарԥшра .
Аҟәыӷара злаз уаҩык иҩит : « Иҵабыргу Анцәа ицәшәоу рзы зегьы бзиарала иԥылоит . . .
Ацәгьауҩы абзиара изыԥшӡам , насгьы инҵыра изацҵом » ( Еккл .
8 : 12 , 13 ) . Ахынраалара ааҳарԥшуазар , уи ҳара ҳзы , насгьы уи ахҭыс иаҵанкуа рзы ихәарҭахоит .
( Уаԥхьа 1 Пиотр 5 : 5 . )
Еилҳаргозеи уажәы ҳара , насгьы избан ?
Зны Сириатәи Антиохиа инхоз ақьырсианцәа ирымаз ахынраалара ԥызшәаз , иара убас анажьра шаҟа иазхиаз аазырԥшуаз аҭагылазаашьа иақәшәеит .
Шәааи еилҳаргап ари ахҭыс , насгьы игәаҳҭап анажьра ҳазхиоу ҳазхиаму .
Уи ҳацхраауеит анажьреи Анцәа аиашара дшахәаԥшуеи шеидҳәалоу аилкаара .
13 , 14 .
Иарбан ҭакԥхықәрақәоу Пиотр имаз , насгьы ишԥааирԥши агәымшәара ?
Апостол Пиотр ақьырсианцәа зегь ирдыруаз аизара аиҳабы иакәын .
Иара Иисус хаҭала дидыруан , насгьы акрызҵазкуа аҭакԥхықәрақәа иман ( Матф .
16 : 19 ) . 36 шықәса ҳ . ҳ .
Пиотр Корнили иҭаацәеи иареи ажәабжь бзиа рзеиҭеиҳәеит .
Уи иалкаау хҭысын , избанзар Корнили дауриамызт , насгьы заԥхьатә хсаз дреиуамызт .
Корнили иҭаацәеи иареи иԥшьоу адоуҳа анроу , Пиотр иҳәеит : « Абарҭ ауаа ӡыла иумыԥшьар , аӡы иӡааумхыр гәнаҳараӡами ? Урҭ ҳара ҳаиԥш даргьы Аԥсы Цқьа дырзылыԥхеит [ « иԥшьоу адоуҳа роуит » , АдҾ ] » ( Аус . 10 : 47 ) .
49 шәықәса ҳ . ҳ . апостолцәеи аизара аиҳабацәеи еиқәшәеит , қьырсианцәас иҟалаз иауриацәамыз ауаа рзы аԥхьатәхсара аҭахызу иаҭахымзу рыӡбарц .
Уи аиқәшәараҿы Пиотр гәымшәарыла аишьцәа иргәалаиршәеит шәықәсқәак раԥхьа заԥхьатә хсамыз иауриацәамыз ауаа иԥшьоу адоуҳа шроуз .
Пиотр уи ахҭыс ихаҭа ибеит аҟынтә , иажәақәа актәи ашәышықәсазы иҟаз анапхгаратә хеилак ииашоу аӡбара адкылара ирыцхрааит ( Аус .
15 : 6 — 11 , 13 , 14 , 28 , 29 ) . Иауриацәаз , иара убас иауриацәамыз ақьырсианцәа Пиотр иаартны афактқәа зегь ахьиҳәаз азы аџьшьара аадырԥшит .
Шаҟа игәра ргози дара доуҳала ишәыз ари ауаҩы ! ( Аур . 13 : 7 ) .
Иарбан гхоу Пиотр иҟаиҵаз , сириатәи Антиохиа даныҟаз ?
( Шәахәаԥш астатиа алагамҭаҿы иаагоу асахьа . )
Иаарласны уи аиԥылара ашьҭахь Пиотр сириатәи Антиохиа дцеит .
Уа иара иауриацәамыз аишьцәа драцәажәон .
Ҳәарада , дара адырреи аԥышәа дуи змаз Пиотр иҿырҵааз рацәоуп .
Уажәшьҭа шәхаҿы иаажәг шаҟа ргәы каҳаз , насгьы ргәы днархьыз Пиотр иаалырҟьаны рацәажәара данаҟәыҵ .
Иауриацәаз егьырҭ ақьырсианцәа Пиотр иҿыԥшит , Варнавагьы уахь дналаҵаны .
Избан доуҳала ишәыз аизара аиҳабы аизараҿы акзаара еилазгар зылшоз агха ӷәӷәа зыҟаиҵаз ?
Насгьы еиҳа ихадоу , иаҳнарҵозеи ҳара Пиотр игха , аизара аиҳабацәа ражәақәа ма русқәа рыла ҳдыргәаазар ?
Дышԥариашаз Пиотр , насгьы иарбан зҵаарақәоу еилҳарго ?
Уаԥхьа Галаҭаа рахь 2 : 11 — 14 .
Пиотр ауаа рҿаԥхьа ашәара иҽаиҭеит ( Ажәам .
29 : 25 ) . Иара даараӡа ибзианы идыруан Иегова иауриацәам дшырзыҟоу , аха иара дацәшәеит иерусалимтәи аизараҿы амаҵ зуаз заԥхьатә хсаз иауриаз ақьырсианцәа ргәаанагара .
Апостол Павел Пиотр гәыҩбарала ихы мҩаԥигеит ҳәа изиҳәеит .
Избан ? Избанзар 49 шықәса ҳ . ҳ . Иерусалим имҩаԥысыз аиқәшәараҿы иара иаҳахьан Пиотр иауриамыз ақьырсианцәа дышрыдгылоз ( Аус .
15 : 12 ) . Рхы шԥамҩаԥыргеи иауриамыз ақьырсианцәа , Пиотр ииашамкәа дышрызныҟәаз анырба ?
Иаԥырхагахама уи рыгәрахаҵара ?
Ицәыӡма Пиотр имаз аҭакԥхықәрақәа ?
Иарбан хәарҭоу Пиотр изаанагаз Иегова ианажьра ?
Пиотр ахынраалара аарԥшны Павел иажәақәа идикылеит , насгьы иҽириашеит .
Абиблиаҿы Пиотр имаз аҭакԥхықәрақәа ицәыӡит ҳәа анӡам .
Ԥыҭрак ашьҭахь иара Анцәа идоуҳа ацхыраарала асаламшәҟәқәа ҩба иҩит , урҭ Абиблиа иахәҭакхеит .
Аҩбатәи исаламшәҟәаҿы Пиотр Павел « акыр иаҳзаԥсоу » ҳәа изиҳәеит ( 2 Пиотр 3 : 15 ) .
Пиотр ихымҩаԥгашьа иауриамыз ақьырсианцәа ргәы шыднархьызгьы , аизара ахада , Иисус , уи анаҩсгьы ихы даирхәон ( Еф . 1 : 22 ) .
Ари ахҭыс аишьцәеи аиаҳәшьцәеи алшара рнаҭон Иисус иаби иареи ирҿыԥшны , егьырҭ ранажьра .
Ҳгәыӷуеит , инаӡамыз ауаҩы игха иахҟьаны аӡәгьы игәрахаҵара ицәымӡит ҳәа .
Иҳамазар анбахәҭоу Иегова аиашарахь имоу ахәаԥшышьа ?
Актәи ашәышықәсазы ишыҟаз еиԥш , иахьагьы аизара аиҳабацәа наӡам , избанзар « ҳара зегьы агәнаҳарақәа маҷымкәа иҟаҳҵоит » ( Иак .
3 : 2 ) . Ҳәарада , ҳара уи ибзианы иаҳдыруеит , аха ҳхы шԥамҩаԥаҳго егьырҭ рынамӡара хаҭала ҳара ианҳныруа ?
Ҳахәаԥшуама уи аҭагылазаашьа Иегова ихәаԥшышьала ?
Иаҳҳәап , ҳхы шԥамҩаԥаҳгало аизара аиҳабы иажәақәа атәамбара рныԥшуазшәа ҳбозар ?
Иарԥсыҽуама шәыгәрахаҵара , аизара аиҳабы дазымхәыцкәа шәгәы шәзырхьуа ак шәеиҳәар ?
Шгәы иаанагома уи аиашьа аизара аиҳабацәа рзы иҟоу аҭахрақәа уаҳа дрықәшәом ҳәа , мамзаргьы аизара ахада , Иисус , ачҳара аарԥшны шәизыԥшуоу ?
Шәазхәыцуама аиашьа акыр шықәса Иегова имаҵ шиуаз , иҟаиҵаз агха шәхы азымышьҭкәа ?
Агха ҟазҵаз аиашьа анаҩсгьы аизара аиҳабыс амаҵ иуазар , мамзаргьы аҭакԥхықәрақәа иоуазар , шәеигәырӷьома шәара уи ?
Шәзыргәааз ианажьра шәазхиазар , Иегова аиашарахь имоу ахәаԥшышьа шәаҿыԥшуеит .
( Уаԥхьа Матфеи 6 : 14 , 15 . )
Ҳзызхиазар акәзеи ҳара ?
Ҳара аиашара бзиа иаҳбоит , убри аҟынтә ҳгәы хыҭ-хыҭуа ҳазыԥшуп Аҩсҭаа ицәгьоу идунеии иареи ирыхҟьаны иахьа иҟоу аиашамра Иегова ианықәиго ( Ис .
65 : 17 ) . Уи ҟалаанӡа , шәааи Иегова аиашарахь имоу ахәаԥшышьа ҳаҿыԥшлап : ахынраалара аарԥшны афактқәа зегь шаҳзымдыруа еилаҳкаалап , насгьы ҳзыргәааз гәык-ԥсык ала иранаҳажьлап .
3 Шәрыцхраала ахҵәацәа гәырӷьарыла Иегова имаҵ аура
9 Даҽа тәылак ахь ииасыз аҭаацәа , шәхәыҷқәа шәрыцхраала
Арҭ аҩстатиак рҟынтә актәи аҿы ихҵәаз ҳашьцәеи ҳаҳәшьцәеи имариам рҭагылазаашьақәа рыӡбахә ҳәоуп .
Иара убас уа иҳәоуп еиҳа еиӷьны ҳрыцхраар шҳалшо .
Аҩбатәи астатиаҿы еилыргоуп ихҵәаз аҭаацәа рхәыҷқәа рҭахрақәа инарықәыршәаны аӡбарақәа анрыдыркыло ирыцхраауа абиблиатә принципқәа .

15 Шәыбзиабара хьшәашәартә алшәмыршан
21 « Егьырҭ реиҳа Сара бзиа субауоу ? »
Иегова имаҵзуҩцәа рзы ари адунеи аҿы аԥсҭазаара мариам .
Арҭ астатиақәа рҿы еилыргоуп Иеговеи , абиблиатә ҵабырги , ҳашьцәеи ҳаҳәшьцәеи рахь абзиабара ари адунеи аҿы ауаа ирымоу агәаҳәарақәа ҳаҽраҳамҭаларц азы ишҳацхраауа .
Иара убас арҭ астатиақәа рҿы иҳәоуп Христос зегь раасҭа бзиа ибара шҳалшо .
27 Имариоу аԥсҭазаара агәырӷьара аанагоит
28 Абиографиа .
Сышдагәоугьы , егьырҭ аҵабырг дсырҵоит
« Иегова атәым дгьыл аҿы инхо ихьчоит » ( АԤСАЛ .
146 : 9 , АдҾ ) .
АШӘАҚӘА : 17 , 109
Иарбан уадаҩрақәоу ахҵәацәа аӡәырҩы зықәшәо ?
Ишԥаҳалшо ахҵәацәа зегь раасҭа ихадоу рҭахрақәа реиҷаҳара ?
Иаҳгәалашәалар акәзеи , ахҵәацәа ажәабжь бзиа анырзеиҭаҳҳәо ?
1 , 2 . а ) Иарбан уадаҩрақәоу ҳашьцәеи ҳаҳәшьцәеи шьоукы зықәшәо ?
б ) Иарбан зҵаарақәоу уи иадҳәаланы ицәырҵуа ?
« БУРУНДИ аибашьра ианалагаз аҽны , сҭаацәеи сареи араионтә конгресс аҿы ҳаҟан , — игәалашәоит аиашьа Лиие . — Ҳара иаҳбеит ишхысуаз , насгьы ауаа џьара иҩны ишцоз .
Сҭаацәеи , 10 - ҩык сашьцәеи , саҳәшьцәеи , сареи ҳаԥсы еиқәҳархарц азы ҳабналар акәхеит .
Иаҳгаз амаҭәақәа зынӡа имаҷын .
Ҳҭаацәара аҟынтә шьоукы Малави иҟаз ахҵәацәа рлагер аҟынӡа анеира рылшеит , уанӡа 1 600 километра бжьан .
Егьырҭ ахьыҟаз узымдыруа еиԥхьытта иҟан » .
Адунеи ахьынӡанаӡааӡо аибашьреи ашьҭашәарыцарақәеи ирыхҟьаны 65 миллионҩык ауаа рыҩны аанырмыжьыр ада ԥсыхәа рымамкәа иҟалеит * .
Урҭ рахьтә зықьҩыла Иегова ишаҳаҭцәа роуп .
Аӡәырҩы рыуацәеи рҭынхацәеи , насгьы рмазара аиҳарак рцәыӡит .
Иарбан уадаҩрақәоу еиҭа урҭ рахьтә шьоукы ирызцәырҵыз ?
Ишԥаҳалшо , урҭ аишьцәеи аиаҳәшьцәеи агәаҟрақәа ишрықәшәазгьы , Иегова гәырӷьарыла имаҵ аура ҳрыцхраар ? ( Аԥсал . 99 : 2 [ 100 : 2 , АдҾ ] ) .
Иҳацхраауазеи ҳара Иегова дыззымдыруа ахҵәацәа қәҿиарала ажәабжь бзиа рзеиҭаҳәара ?
Избан Иисус , насгьы иҵаҩцәа аӡәырҩы иахьынхоз рҭыԥқәа аанрыжьыр закәхаз ?
Зны Иегова имаалықь Иосиф игәиҽаниҵеит Ирод Иисус дишьырц шиҭахыз .
Усҟан Иисус иҭаацәа Мысраҟа ицеит .
Дара Ирод дыԥсаанӡа уа инхон ( Матф .
2 : 13 , 14 , 19 — 21 ) . Ажәашықәсақәа рышьҭахь ашьҭашәарыцарақәа ирыхҟьаны , Иисус иҵаҩцәа « Иудеиеи Самариеи иахьрыҵаркуаз еихеит , иқәҵит » ( Аус .
8 : 1 ) . Иисус идыруан ишьҭанеицәа аӡәырҩы рыҩнқәа рааныжьра шрықәшәоз .
Иара иҳәеит : « Қалақьк аҿы шәаныԥхадырслакь , егьи ашҟа шәыҩ » ( Матф .
10 : 23 ) . Ауаҩы иҩны ааныжьра зиқәшәо иарбан мзыззаалакгьы , лассы-лассы уи даара имариам .
4 , 5 .
Иарбан шәарҭарақәоу ахҵәацәа зықәшәо : а ) амҩа ианықәу ?
б ) алагер аҿы ?
Ахҵәацәа амҩа ианықәу изықәшәо ашәарҭарақәа даара ирацәоуп .
Аха алагер аҿгьы имаҷымкәа ашәарҭарақәа ыҟоуп .
Абар Гад зыхьӡу Лиие иашьа еиҵбы ииҳәо : « Ҳара шәҩыла икажьыз аԥсцәа ҳархысуа , мчыбжьқәак амҩа ҳақәын .
Усҟан сара 12 шықәса схыҵуан .
Сшьапқәа даара ичит аҟынтә , сҭаацәа сааныжьны ицаларц расҳәеит .
Саб аилаҩынтра иалахәыз срымгарц азы сышьҭыхны сигеит .
Иегова иахь иҳамаз агәрагареи анцәаиҳәареи ҳацхраауан есыҽны ҳзықәшәоз ауадаҩрақәа рыхгара .
Иҟан амшқәа , амҩан иҿаҳхуаз аманго мацара ада акгьы анаҳамфоз » ( Флп .
4 : 12 , 13 ) . Лиие иҭаацәара реиҳараҩык шықәсыла ООН зыцхыраауаз ахҵәацәа рлагер аҿы инхон .
Аха уагьы рыԥсҭазаара ашәарҭара иҭагылан .
Абар иахьа раионтә хылаԥшҩыс амаҵ зуа Лиие ииҳәо : « Аусура змаз зынӡа имаҷын .
Уа иҟаз ауаа уҳәан-сҳәан рҳәон , иржәуан , алашыҩкратә хәмаррақәа рыҽрыладырхәуан , иӷьычуан , иара убас гәаԥхашәадарала рхы мҩаԥыргон » .
Иҽеим анырра рҽацәырыхьчарц азы , урҭ алагерқәа рҿы инхоз Иегова ишаҳаҭцәа рхы азышьҭны аизара аусқәа рыҽрыладырхәлар акәын ( Аур .
6 : 11 , 12 ; 10 : 24 , 25 ) . Дара ирҭахын доуҳала иӷәӷәаны иаанхаларц , убри аҟынтә раамҭа ииашаны рхы иадырхәон .
Аӡәырҩы пионерс амаҵ руан .
Ирыцхраауази ииашоу агәазыҟашьа ахьчара ?
Дара иргәаладыршәон израильаа ацәҳәыраҿы ишаанымхаз еиԥш , даргьы алагер аҿы еснагь ишнымхало ( 2 Кор . 4 : 18 ) .
6 , 7 . а ) Ҳгәы зызҭанаҵозеи Анцәа иахь иҳамоу абзиабара арыцҳара иақәшәаз аишьцәа рганахь ала ?
б ) Иаажәга аҿырԥштәы .
Анцәа иахь абзиабара бзиа аибабара ҳгәазҭанаҵоит , еиҳарак иуадаҩу аамҭақәа раан .
( Уаԥхьа 1 Иоанн 3 : 17 , 18 . )
Актәи ашәышықәсазы Иудеиа инхоз ақьырсианцәа амлакра ианаргәаҟуаз , аишьцәа урҭ ацхыраара роурц еиҷаҳаит ( Аус . 11 : 28 , 29 ) .
Апостолцәа Павели Пиотри ақьырсианцәа асасдкылара аадырԥшларц ргәазҭарҵон ( Рим .
12 : 13 ; 1 Пиотр 4 : 9 ) . Ҳаизарахь сасра иааз ақьырсианцәа рахь асасдкылара ааҳарԥшуазар , иҳахәҭаӡами зыԥсҭазаара аиқәырхаразы зтәыла аанзыжьыз , ма ашьҭашәарыцарақәа ирықәшәаз рахь уи еиҳагьы аарԥшра ?
( Уаԥхьа Ажәамаанақәа 3 : 27 . )
*
Ааигәа Украина мрагыларатәи ахәҭаҿы зықьҩыла Иегова ишаҳаҭцәа — ахацәеи , аҳәсеи , ахәыҷқәеи — аибашьреи ашьҭашәарыцарақәеи ирыхҟьаны рыҩнқәа аанрыжьыр акәхеит .
Иҟоуп иҭахазгьы .
Аха реиҳараҩык ахыҵакырҭа рыԥшааит Украина иаҵанакуаз еиуеиԥшым аҭыԥқәа рҿы инхоз рыгәрахаҵара рыцеиҩызшоз аишьцәеи аиаҳәшьцәеи рыҩнқәа рҿы .
Урыстәыла инхо Иегова ишаҳаҭцәагьы ахҵәацәа аӡәырҩы рыдыркылеит .
Аҩ-тәылак рҿы аишьцәа иргәалашәон ари адунеи ишатәым , убри аҟынтә анеитралитет рыхьчон , иара убас анаҩсгьы « Анцәа иажәа рыладырҵәон » ( Иоанн 15 : 19 ; Аус . 8 : 4 ) .
8 , 9 . а ) Иарбан уадаҩрақәоу ахҵәацәа атәым тәылаҿы изықәшәо ?
б ) Избан ачҳара аарԥшны ҳрыцхраалар зҳахәҭоу ?
Шьоукы ртәыла иаҵанакуа даҽа ҭыԥк ахь аиасра рықәшәеит , аха егьырҭ атәым тәылаҟа ицар акәхеит . Уатәи аԥсҭазаара дара зынӡа изышьцыламыз акәын .
Зны-зынла аиҳабырақәа ахҵәацәа афатәи ашәҵатәи рырҭоит , анхарҭа рзырыԥшаауеит , аха дара зышьцылахьоу афатә зынӡа иҟамзар алшоит .
Атәыла ԥхаррақәа рҿы инхоз раԥхьаӡа акәны ахьҭа закәу еилыркаазар ауеит , рыҽшеиларҳәашагьы рзымдыруазар алшоит .
Ақыҭақәа рҿы инхоз абзазаратә техника ҿыцқәа рхархәашьа анырзымдыруа ыҟоуп .
Тәылақәак рҿы аҭагылазаашьа ҿыцқәа рышьцыларазы аҳәынҭқарратә программақәа ыҟоуп .
Аха лассы-лассы мызқәак рышьҭахь дара рхала рхы аныҟәгара иалагар ауп .
Ус еиԥш иҟоу аиҭакрақәа цәеижьлеи емоциалеи даара удырааԥсоит .
Шәхаҿы иаажәг дара зныкала шаҟа рҵаша : абызшәа ҿыц ҵатәуп , ахымҩаԥгашьа аганахь ала аҭыԥантәи аҵасқәа ирықәшәалатәуп , ашәахтәқәеи , ашкол аҿы аҵареи , ахәыҷқәа рааӡареи рганахь ала азакәан ҿыцқәа ирышьцылатәуп .
Ишәылшарызма шәара ачҳареи апатуқәҵареи аарԥшны уи аҿы аишьцәеи аиаҳәшьцәеи рыцхраара ? ( Флп . 2 : 3 , 4 ) .
Ишԥаҳалшо ихҵәаз аишьцәеи аиаҳәшьцәеи рыгәрахаҵара арӷәӷәара ?
( Шәахәаԥш астатиа алагамҭаҿы иаагоу асахьа . )
Уи адагьы , зны-зынла аиҳабыра ихҵәаз Иегова ишаҳаҭцәа аизарақәа рыԥшаара ирԥырхагоуп .
Ҳашьцәа аизара аҭаара ирԥырхагоу аусура мап анацәыркуа , ачынуаа шьоукы уаҳа ацхыраара шрырымҭо рарҳәоит .
Иҟан аҭагылазаашьақәа аишьцәа шәаны уи аҩыза аусура ианақәшаҳаҭхоз .
Убри аҟынтә ҳара иахьынӡазалшо ирласны ҳтәылахь иааз Иегова ишаҳаҭцәа ҳаԥшаар ауп .
Даара ихадоуп гәхьаас ишҳамоу дырбара .
Иааҳарԥшуа агәрыцҳашьареи ацхыраареи рыгәрахаҵара арӷәӷәар алшоит ( Ажәам . 12 : 25 ; 17 : 17 ) .
а ) Изызгәаҟуазеи ахҵәацәа раԥхьаӡа иргыланы ?
б ) Ишԥарылшо ахҵәацәа аҭыԥантәи аишьцәа рыцхырааразы аџьшьара рыҭара ?
Раԥхьаӡа иҟалап еиҷаҳатәызар аишьцәа афатәи , ашәҵатәи , иара убас зда ԥсыхәа рымам даҽак рымазарц .
Уиаҟара ихадам аҳамҭа , иаҳҳәап , агалстук , аиашьа изы даара акраҵанакуазар алшоит * .
Ахҵәацәа егьырҭ рҟынтә акы иазымԥшкәа аџьшара анаадырԥшуа , дара аишьцәеи аиаҳәшьцәеи иҟарҵо азы агәырӷьара роулартә ирыцхраалоит .
Ҳәарада , ахҵәацәа егьырҭ рыцхыраара мацара ала инхалар , уи дара рыхпатуқәҵареи рашьцәеи дареи реизыҟазаашьақәеи ԥхасҭанатәыр алшоит ( 2 Фес .
3 : 7 — 10 ) . Аха уеизгьы , урҭ ацхыраара рҭахуп .
Ишԥаҳалшо ихҵәаз ҳашьцәеи ҳаҳәшьцәеи ҳрыцхраар ?
( Шәрыхәаԥш абзацқәа 11 — 13 . )
12 , 13 . а ) Ҳрыцхраар шԥаҳалшо ахҵәацәа аус аҿы ?
б ) Иаажәга аҿырԥштәы .
Ахҵәацәа рыцхрааразы ирацәаны аԥара аҭахӡам .
Зегь реиҳа ихадоу — уи ирзаҳкуа аамҭеи аиҷаҳареи ауп .
Ҳара иҳалшоит урҭ ирзеиҭаҳҳәар атранспорт рхы иадырхәар шрылшо , зхаҭабзиара ҳараку , аха зыхә цәгьам афатәқәа , мамзаргьы рхы аныҟәгара ирыцхраауа маҭәарк аархәар ахьрылшо ( иаҳҳәап , аӡахыга машьынка , ма аҳаскьынрхыга ) .
Аха зегь реиҳа ихадоу , шәара ишәылшоит урҭ аизара иахәҭакны рхы рбаларц шәрыцхраар .
Алшара шәымазар , урҭ аизарахь машьынала рныҟәгара рыдыжәгал .
Идеилшәыркаа шәахьынхо аҭыԥ аҿы ауаа Аҳра аӡбахә шырзеиҭаҳәалатәу .
Ажәабжьҳәара ишәыццарц рыдыжәгалала .
Еизарак ахь ихҵәаз иқәыԥшыз ԥшьҩык аишьцәа аниас , аизара аиҳабацәа урҭ иддырҵеит амашьына аныҟәцашьа , акомпиутер ала акьыԥхьра . Иара убас ирарҳәеит аусура аԥшааразы иҟарҵаша , насгьы Иегова имаҵ аура раԥхьатәи аҭыԥ аҿы аргыларазы раамҭа рхы ишадырхәалаша ( Гал . 6 : 10 ) .
Иаарласны рыԥшьҩык пионерцәас амаҵ аура иалагеит .
Рхатә ҽазышәарақәеи аизара аиҳабацәа рыцхыраареи рыбзоурала , дара доуҳала еизҳаит , насгьы Аҩсҭаа идунеи иахәҭакхартә алдмыршеит .
а ) Иарбан хыхроу ахҵәацәа зҿагылалар рыхәҭоу ?
б ) Иаажәга аҿырԥштәы .
Егьырҭ ақьырсианцәа зегь реиԥш , ахҵәацәа рҽазыршәалар ауп аматериалтә мазара арҳаразы агәаҳәара Иеговеи дареи реизыҟазаашьақәа раасҭа еиҳа ихадамхарц * .
Хыхь зажәақәа аагаз Лиие , насгьы уи иашьцәеи иаҳәшьцәеи иргәалашәоит рыҩны анаанрыжьуаз раб иреиҳәаз .
Лиие еиҭеиҳәоит : « Иара уиаҟара иаҳҭахымыз зегьы акакала икаижьуан .
Аҵыхәтәаны иҭацәыз асумка аашьҭихын , дааԥышәшәарччаны иҳәеит : „ Ижәбома ? Ишәҭаху абри ауп “ » .
( Уаԥхьа 1 Тимофеи иахь 6 : 8 . )
15 , 16 .
Ишԥаҳалшо ахҵәацәа ҳрыцхраалар : а ) доуҳала ?
б ) емоциала ?
Ахҵәацәа аматериалтә цхыраара аасҭа , доуҳалеи емоциалеи ацхыраара еиҳагьы ирҭахуп ( Матф .
4 : 4 ) . Аизара аиҳабацәа ирылшоит урҭ рбызшәала иҟоу апубликациақәа рзырыԥшаар , насгьы рбызшәа здыруа Иегова ишаҳаҭцәа ирабадырдырыр .
Ахҵәацәа аӡәырҩы ирзааигәоу рҭынхацәеи , ргәылацәеи , реизареи аанрыжьыр акәхеит .
Убри аҟынтә Анцәа ижәлар рыбжьара дара Иегова ибзиабери ирыцҳашьареи рбозар ауп .
Мамзар дара ацхыраара рыԥшаалоит Иегова ишаҳаҭым рҭынхацәа , ма ркультуреи рыуадаҩрақәеи еилызкаауа рџьынџьуаа рҿы ( 1 Кор . 15 : 33 ) .
Урҭ аизара иахәҭакны рхы рбаларц ҳанрыцхраауа , ҳара атәым дгьыл аҿы инхо зыхьчо Иегова ҳаиҿыԥшлоит ( Аԥсал .
146 : 9 , АдҾ ) . Иисус иҭаацәеи иареи реиԥш , ахҵәацәа ртәылаҿы ирышьҭашәарыцоз ауаа амчра ааныркылонаҵы уахь ахынҳәра алшара рымамзар ауеит .
Уи адагьы , Лиие иҳәоит рыуацәа шыршьыз ма рцәа шԥырҽыз збаз аӡәырҩы ахҵәацәа рхәыҷқәа рыманы уи ахьыҟалаз аҭыԥ ахь ахынҳәра шырҭахым .
Абас еиԥш иҟоу арыцҳарақәа зхызгаз ирыцхраарц азы , аҭыԥантәи аишьцәа ирыхәҭоуп ахӡыӡаареи , абзиабареи , агәрыцҳашьареи , ахынраалареи раарԥшра ( 1 Пиотр 3 : 8 ) .
Ашьҭашәарыцарақәа ирыхҟьаны , ахҵәацәа шьоукы аӡәы иацәажәара рҭахымкәа иҟалоит , иҟалап дара зықәшәаз аиҭаҳәара иацәыԥхашьозар , еиҳарак рхәыҷқәа ишраҳауа .
Шәхы шәазҵаа : « Сара рҭыԥ аҿы сыҟазҭгьы , исызныҟәалар шԥасҭаххоз ? » ( Матф . 7 : 12 ) .
Ишԥарыцхраауеи ахҵәацәа Аҳра иазку ажәабжь ?
Ахҵәацәа аӡәырҩы иаанрыжьуа атәылақәа рҿы ажәабжьҳәаратә ус мап ацәкуп .
Аха Иегова ишаҳаҭцәа гәацԥыҳәарала ажәабжь ахьырҳәо абзоурала зықьҩыла ахҵәацәа ахьиасуа аҭыԥқәа рҿы раԥхьаӡа акәны « Аԥсҳара иазку » раҳауеит ( Матф .
13 : 19 , 23 ) . Даараӡа изцәыцәгьоу аӡәырҩы ҳаизарақәа рҿы агәҭынчра роуеит , дара ирҳәоит : « Ииашаҵәҟьаны , шәара Анцәа дшәыцҟоуп » ( Матф . 11 : 28 — 30 ; 1 Кор . 14 : 25 ) .
18 , 19 .
Ишԥаҳалшо ахҵәацәа ажәабжь анырзеиҭаҳҳәо , аҟәыӷара аарԥшра ?
Ахҵәацәа ажәабжь рзеиҭазҳәо агәҽанызаареи аҟәыӷареи аадырԥшлар ауп ( Матф . 10 : 16 ; Ажәам .
22 : 3 ) . Рыгәҭынчымрақәа анышәзеиҭарҳәо , зҿлымҳарыла шәырзыӡырҩла , аха аполитика шәаламцәажәалан .
Егьырҭи шәареи шәыԥсҭазаара ашәарҭара иҭашәмыргыларц азы афилиали аҭыԥантәи амчрақәеи ишәырҭо амҩақәҵарақәа шәрықәныҟәала .
Еилышәкаа ахҵәацәа зыгәра рго , рҵасқәа , насгьы ргәаанагарақәа пату рықәышәҵала .
Иаҳҳәап , тәылақәак рҿы ауаа аԥҳәыс лыҽшеилалҳәалаша аганахь ала рхәаԥшышьақәа џьбароуп .
Убри аҟынтә ахҵәацәа ажәабжь рзеиҭаҳәара шәгәы ианҭо , иргәамԥхар алшо амаҭәа шәшәышәымҵалан .
Иисус иажәамаанаҿы зыӡбахә иҳәоз самариатәи ахаҵа иеиԥш , ҳара игәаҟуа ҳрыцхраалар ҳҭахуп , урҭ Иегова ишаҳаҭцәа ракәымзаргьы ( Лука 10 : 33 — 37 ) .
Зегь раасҭа еиӷьу — ажәабжь бзиа рзеиҭаҳәара ауп .
Абар ахҵәацәа аӡәырҩы ирыцхрааз аизара аиҳабы ииҳәо : « Иаразнак иаҳҳәалар ауп Иегова ишаҳаҭцәа шҳакәу , насгьы зегь раԥхьаӡа иргыланы доуҳала ҳрыцхраар шаҳҭаху , аматериалтә цхыраара рыҭара акәымкәа .
Ус ҟаҳамҵар , дара иаҳҩызцәахар зырҭаххо феида алгаразы мацара акәхар ауеит » .
20 , 21 . а ) Иарбан лҵшәақәоу иаанаго ахҵәацәа рахь ақьырсиантә бзиабара ахьааҳарԥшуа ?
б ) Еилҳаргозеи анаҩстәи астатиаҿы ?
Ахҵәацәа рахь ақьырсиантә бзиабара анааҳарԥшуа , уи зеиԥшыҟам алҵшәақәа аанагоит .
Ашьҭашәарыцарақәа ирыхҟьаны иаҳәшьак лҭаацәа Еритреантәи ақәҵра рықәшәеит .
Лхәыҷқәа рҟынтәи ԥшьҩык аа-мшы ацәҳәыра иқәын . Имариамыз ари амҩа ианахыс , Судан инеит .
Аиаҳәшьа илҳәоит : « Аҭыԥантәи аишьцәа урҭ рҭынхацәа реиԥш ирыдыркылеит .
Дара афатә-ажәтә , амаҭәа , анхарҭеи амҩақьыреи рырҭеит .
Дааиԥхьома аӡәыр иҩныҟа изымдыруа ауаҩы , Нцәак имаҵ ахьеицыруа мацара азы ?
Уи зылшо Иегова ишаҳаҭцәа заҵәык роуп ! »
( Уаԥхьа Иоанн 13 : 35 . )
Иаҳҳәар ҳалшозеи зҭаацәа ирыцны даҽа тәылак ахь ииасуа ахәыҷқәа рзы ?
Анаҩстәи астатиаҿы еилҳаргоит ҳара зегьы урҭ гәырӷьарыла Иегова имаҵ аура ҳрыцхраар шҳалшо .
Ари астатиаҿы « ахҵәацәа » ҳәа зыӡбахә ҳәоу аибашьрақәа ашьҭашәарыцарақәа , мамзаргьы аԥсабаратә рыцҳарақәа ирыхҟьаны зыҩнқәа ааныжьра зықәшәаз роуп . Дара ртәыла иаҵанакуа даҽа ҭыԥк ахь , мамзаргьы аҳәаанырцә аиасра рықәшәеит .
Ахҵәацәа ирыцхраауа жәларбжьаратәи аорганизациа ишаанацҳауа ала , 113 - ҩык рҟынтә аӡәы иҩны аанижьыр акәхеит .
Шәахәаԥш аброшиура « Атәымтәылауаа рахь ақьиара аарԥшра шәхашәмыршҭлан » ( bw575 ) аҿы астатиа « Атәымтәылауаа рахь ақьиара аарԥшра шәхашәмыршҭлан » , адаҟьақәа 8 — 12 .
Аизара аиҳабацәа реизара иаҵанакуа атерриториахь ахҵәацәа шааз анраҳауа , дара ишрылшо еиԥш иаарласны ашәҟәы « Организованы , чтобы исполнять волю Иеговы » ахы 8 , абзац 30 иану амҩақәҵарақәа ирықәныҟәароуп .
Аизара аиҳабацәа егьырҭ атәылақәа рҿы иҟоу аизарақәа рыԥшаар рылшоит аҭыԥантәи афилиал ахь азыҳәамҭа шьҭны .
Убри аамҭазы дара ирылшоит аҳаҭырқәҵара аарԥшны ахҵәаҩы иеизареи имаҵзуреи ртәы иазҵаар , уи идоуҳатә ҭагылазаашьа зеиԥшроу еилыркаарц азы .
Шәахәаԥш аброшиура « Подражайте вере Мойсея » ( bw545 ) аҿы астатиақәа « Никто не может служить двум господам » , насгьы « Исполнитесь смелости , Иегова — ваш помощник ! » , адаҟьақәа 17 — 26 .
« Схәыҷқәа аиаша-ҵабырг гәык-ԥсыкала иахьазыҟоу иснаҭо агәырӷьара еиҳау даҽа гәырӷьарак сԥылом » ( 3 ИОАНН 4 ) .
АШӘАҚӘА : 134 , 133
Ишԥарылшо аҭаацәа рхәыҷқәа аҿырԥш бзиа рыҭара ?
Дзызхәыцыр акәзеи аҭаацәара ахада , иҭаацәара иарбан еизароу иахьныҟәалаша аниӡбо ?
Ишԥарылшо егьырҭ ақьырсианцәа даҽа тәылак ахь ииасызи урҭ рхәыҷқәеи ирыцхраалар ?
1 , 2 . а ) Иарбан уадаҩрақәоу изықәшәо даҽа тәылак ахь ииасыз рхәыҷқәа аӡәырҩы ?
б ) Иарбан зҵаарақәоу еилҳарго ари астатиаҿы ?
« САРА саныхәыҷыз аҩнгьы аизараҿгьы сҭаацәа-аиммигрантцәа рбызшәала сцәажәон , — игәалашәоит Џьошьуа . — Аха ашкол ахь санца , аҭыԥантәи абызшәа еиҳа исзааигәахо иалагеит .
Шықәсқәак рышьҭахь сара уи абызшәа мацарала сцәажәон .
Аизарақәа рҿы ирҳәоз сзеилкаауамызт , насгьы сҭаацәа ркультура сара сзы итәымхеит » .
Џьошьуа дзықәшәаз аҩыза егьырҭ ахәыҷқәагьы ақәшәахьеит .
Иахьа 240 миллионҩык инареиҳаны ауаа атәым тәылаҿы инхоит .
Шәара урҭ рахь шәаҵанакуазар , насгьы ахәыҷқәа шәымазар , ишԥашәылшо урҭ Иегова деилыркаарц азы еиӷьу алшара рыҭара , насгьы « аиаша ҵабырг гәык-ԥсык ала » иазыҟоу ракәны иҟаларц шәрыцхраар ? ( 3 Иоанн 4 ) .
Иҟарҵар рылшозеи уи аганахь ала егьырҭ ?
3 , 4 . а ) Ишԥарылшо аҭаацәа рхәыҷқәа аҿырԥш бзиа рыҭара ?
б ) Иззыԥшымзар акәзеи аҭаацәа рхәыҷқәа рҟынтә ?
Аҭаацәа , ишәхашәмыршҭлан шәхәыҷқәа ирышәҭо аҿырԥшы шаҟа ихадоу , — уи дара аԥсҭазааратә мҩа алхра ирыцхраауеит .
Аҳра аусқәа зегь раԥхьа ишшәыргыло анырбо , дара Иегова рҭахрақәа шынаигӡо агәра ганы , иқәгәыӷшьа рҵоит ( Матф . 6 : 33 , 34 ) .
Убри аҟынтә мыцхәы шәашьҭамлалан .
Амал арҳара аасҭа , Иегова иус анагӡара раԥхьаӡа ишәыргылала .
Ауалқәа рыҟаҵара шәҽацәышәыхьчала .
Еизыжәгала « ажәҩан аҿы ахазына » — Иегова иразра .
« Ауааԥсыра рыбзырӡы » шәашьҭамлан .
( Уаԥхьа Марк 10 : 21 , 22 ; Иоанн 12 : 43 . )
Шәхәыҷқәа аамҭа рзалхра еснагь шәазхиаз .
Дара рхазы , ма шәара шәзы амали хьӡи-ԥшеи иашьҭамлакәа , рыԥсҭазаара Иегова имаҵ аура иазыркырц рыӡбозар , урҭ шәышдыргәырӷьо рашәҳәала .
Ари адунеи аҿы аӡәырҩы ргәы иаанагоит аҭаацәа рықәрахь ианнеиуа аԥсҭазаара бзиа роурц азы рхәыҷқәа амал дырҳароуп ҳәа .
Шәҽацәышәыхьчала ус еиԥш иҟоу агәаанагара .
Ишәхашәмыршҭлан , « ахшара змоу рзы амазара еидызкылаша ахшара ракәым , дара зхылҵыз роуп » ( 2 Кор . 12 : 14 ) .
Избан аҭаацәа рхәыҷқәа Иегова иӡбахә лассы-лассы ирзеиҭарҳәалар зрыхәҭоу ?
Абиблиаҿы заа ишҳәаз еиԥш , « ажәларқәа зегьы рҟынтә еиуеиԥшым абызшәақәа рыла ицәажәо » ауаа Анцәа иорганизациахь иаауеит ( Зах . 8 : 23 ) .
Аха абызшәа иадҳәалоу ауадаҩрақәа шәхәыҷқәа аҵабырг дырҵара ишәԥырхагахар алшоит .
Ишәымаз ма ишәоураны иҟоу абиблиатә ҵарақәа рҟынтә зегь реиҳа ихадоу , — уи шәхәыҷқәа ирзымҩаԥыжәго ауп .
Наӡаӡатәи аԥсҭазаара роурц азы , дара ирыхәҭоуп Иегова изку адыррақәа риура ( Иоанн 17 : 3 ) .
Шхәыҷқәа абиблиатә ҵабыргқәа рдыруазарц шәҭахызар , алшара шаашәоулак урҭ ирызкны шәрацәажәала .
( Уаԥхьа Ҩынтәзакәан 6 : 6 , 7 . )
Иарбан хәарҭоу ирзаанагар алшо , шәхәыҷқәа шәхатәы бызшәа еилыркаауазар ?
( Шәахәаԥш астатиа алагамҭаҿы иаагоу асахьа . )
Аҭыԥантәи абызшәа шәхәыҷқәа ирҵар рылшоит , иаҳҳәап , ашкол аҿы .
Аха шәхатәы бызшәа аҵара еиҳа ирзымариахоит , шәара шәхаҭа лассы-лассы уи абызшәала шәрацәажәалар .
Усҟан шәхәыҷқәа рхәыцрақәеи рцәаныррақәеи шәзеиҭарҳәалартә алшара роуеит .
Уи адагьы , ахәыҷқәа ҩ-бызшәак рдыруазар , уи рыхшыҩи рцәажәаратә лшарақәеи еиӷьнатәуеит .
Иара убас раԥхьаҟа рмаҵзура арҭбаара алшара роуеит .
« Даҽа бызшәак ала иҟоу аизараҿы амаҵ аура даара ибзиоуп ! — лҳәоит Каролина , уи лҭаацәеи лареи даҽа тәылак ахь ииасит . — Даара агәахәара узаанагоит ажәабжьҳәаҩцәа ахьазымхо аҭыԥ аҿы амаҵ аура ! »
Ишԥашәылшо шәхәыҷқәа рацәажәара , абызшәа иадҳәалоу ауадаҩрақәа шәымазар ?
Зны-зынла даҽа тәылак ахь ииасыз рхәыҷқәа аҭыԥантәи акультура иашьцылоит , абызшәа рҵоит , убри аҟынтә рхатәы бызшәала рҭаацәа рацәажәара рҭаххаӡом .
Уи инеиҳангьы , дара уи абызшәа зынӡа ирхашҭуеит .
Аҭаацәа , шәара уи аҩыза шәақәшәазар , ишәылшарызма аҭыԥантәи абызшәа маҷк ишәҵар ?
Усҟан шәара ишәзеилкаалоит шәхәыҷқәа ирҳәо , иарбан гәырҿыхагақәоу дара иргәаԥхо , ашкол аҿы дҵас ирырҭо .
Иара убас шәара ишәылшоит урҭ рырҵаҩцәа рацәажәара .
Уи зегьы шәхәыҷқәа аҵабырг рылааӡара ишәыцхраауеит .
Ҳәарада , абызшәа ҿыц аҵаразы аамҭеи , аҽазышәарақәеи , ахынраалареи аҭахуп .
Аха шәазхәыц : шәхәыҷы ддагәахазҭгьы , ишәымҵаӡози абыжьҭыгарадатә бызшәа , уи анаҩсгьы шәиацәажәаларц азы ?
Даҽа бызшәак ала ацәажәара еиҳа иззымариоу ахәыҷгьы убас изнеилатәуп * .
Ишԥашәылшо шәхәыҷқәа рацәажәара , урҭ злацәажәо абызшәа уиаҟара ишәзымдыруазар ?
Иазгәаҭатәуп аҭаацәа зегьы ишрылымшо рхәыҷқәа ирҳәо ибзианы еилыркаалартә еиԥш абызшәа ҿыц аҵара .
Убри аҟынтә дара рхәыҷқәа Иԥшьоу Аҩыра аҟынтә аҵак ду змоу азхәыцрақәа деилыркаара рцәыцәгьоуп ( 2 Тим .
3 : 15 ) . Шәҭагылазаашьаҿгьы ус иҟазар , шәара уеизгьы шәхәыҷқәа Иегова идырреи бзиа ибареи шәрыцхраар шәылшоит .
Абар Шан зыхьӡу аизара аиҳабы ииҳәо : « Ҳан еиҳа еиӷьны еилаҳкаауаз абызшәа уиаҟара илыздыруамызт , саҳәшьцәеи сареи лара лхатәы бызшәа цқьа иаҳзеилкаауамызт » .
Иара иҳәоит : « Аха лара лыҽшазыҟалҵоз , Анцәа дышиҳәоз , насгьы аҭаацәаратә мҵахырхәара амҩаԥгаразы илылшоз зегь шыҟалҵоз анаҳба , ҳара еилаҳкааит Иегова изкны адыррақәа риура шаҟа ихадаз » .
Иҟарҵар рылшозеи аҭаацәа , рхәыҷқәа Абиблиа ҩ-бызшәак рыла дырҵара шаҭаху рбозар ?
Ахәыҷқәа шьоукы Иегова изку аҵабырг ҩ-бызшәак рыла дырҵара еиҳа еиӷьуп — аҭыԥантәи абызшәеи рҭаацәа рбызшәеи рыла .
Уи азы аҭаацәа шьоукы арҵараҿы рхы иадырхәоит икьыԥхьу апубликациақәеи , аудионҵамҭақәеи , афильмқәеи рыҩбызшәак рыла .
Ишаҳбо еиԥш , даҽа тәылак ахь ииасыз аҭаацәа рхәыҷқәа Иегова иахь абзиабара рыларааӡарц азы еиҳаны раамҭеи рымчи азырклароуп .
а ) Издыда аҭаацәараҿы аҭакԥхықәра иарбан еизароу иалхтәу аганахь ала ?
б ) Иҟаиҵар ихәҭоузеи аҭаацәара ахада аӡбара идикылаанӡа ?
Даҽа тәылак ахь ииасыз дара рбызшәала ицәажәо Иегова ишаҳаҭцәа рзааигәара инымхозар , аҭыԥантәи абызшәала иҟоу аизарақәа ирҭаалар ауп ( Аԥсал . 145 : 9 , [ 146 : 9 , АдҾ ] ) .
Аха рааигәара дара рбызшәала аизарақәа мҩаԥысуазар , аҭаацәара ахада иӡбар ауп иарбан еизароу иҭаацәара рзы еиҳа еиӷьхо .
Аӡбара идикылаанӡа , иара ибзианы дазхәыцроуп , насгьы Анцәа диҳәар ауп .
Иара убас иԥҳәыси ихәыҷқәеи ргәаанагарагьы еиликаар ихәҭоуп ( 1 Кор .
11 : 3 ) . Дзызхәыцыр акәзеи иара ?
Иарбан библиатә принципқәоу ииашоу аӡбара адкылара ицхраауа ?
Еилҳаргап ҿырԥштәқәак .
11 , 12 . а ) Илшома ахәыҷы аизараҿы иаҳауа ахәарҭа изаанагар , абызшәа ибзианы изымдыруазар ?
Иҳаилшәыркаа . б ) Избан ахәыҷқәа шьоукы рҭаацәа рбызшәа аҵара зырҭахым ?
Аҭаацәа азхәыцлар ауп рхәыҷқәа ирҭахыҵәҟьоу .
Ахәыҷы абиблиатә ҵабырг ибзианы еиликааларц азы аизараҿы мчыбжьык ахь сааҭқәак ирылагӡаны иоуа абиблиатә рҵара мацара изхом , уи зламҩаԥысуа иарбан бызшәазаалакгьы .
Аха шәазхәыц : ахәыҷы ибзианы иидыруа абызшәала апрограмма даназыӡырҩуа , баша дахьтәоу мацарагьы иаҳауа аинформациа ахәарҭа изаанагоит , зны-зынла иҭаацәа ахәыҷы зегьыҵәҟьа изеилкаауам ҳәа ргәы иаанагозаргьы .
Аха ахәыҷы абызшәа ибзианы изеилымкаауазар , зынӡа даҽакуп .
( Уаԥхьа 1 Коринфаа рахь 14 : 9 , 11 . )
Иара убас ахәыҷы ихатәы бызшәа дызлахәыцуа , насгьы игәаҵанӡа инеиуа бызшәаны иҟамлар алшоит .
Ахәыҷқәа шьоукы рҭаацәа рбызшәала аизараҿы аҭакқәеи адҵақәеи рыҟаҵара шрылшогьы , ирҳәо ргәаҵанӡа инеиӡом .
Аха ахәыҷы анырра изҭо абызшәа мацара акәӡам .
Уи зажәақәа хыхь иаагаз Џьошьуа ишьақәирӷәӷәар илшоит .
Иаҳәшьа Естер илҳәоит : « Ахәыҷқәа рзы рҭаацәа рбызшәеи , ркультуреи , рдинхаҵареи даараӡа еидҳәалоуп » .
Аҭаацәа ркультура ахәыҷқәа ирзааигәамзар , дара абызшәа адагьы , рҭаацәа рыгәрахаҵарагьы мап ацәыркыр ауеит .
Иҟарҵар рылшозеи аҭаацәа ?
13 , 14 . а ) Избан даҽа тәылак ахь ииасыз ҭаацәарак аҭыԥантәи абызшәала имҩаԥысуаз аизарахь аиасра зырыӡбаз ?
б ) Ишԥадырӷәӷәоз дара рыгәрахаҵара ?
Иқьырсиану аҭаацәа рзы рхәыҷқәа рдоуҳатә ҭахрақәа рхатә гәаҳәарақәа раасҭа ихадоуп ( 1 Кор . 10 : 24 ) .
Џьошьуа , насгьы Естер раб Самиуел иҳәоит : « Сыԥҳәыси сареи ҳахәаԥшуан ҳхәыҷқәа доуҳала еизҳаларц иарбан бызшәоу ирыцхраауа , насгьы Анцәа аҟәыӷара ҳаиҭарц ҳиҳәон .
Иҳауз аҭак иаҳҭахыз акәмызт , аха ҳбызшәала иҟаз аизара ҳхәыҷқәа уиаҟара ахәарҭа шырзаанамгоз анаҳба , даҽа еизарак ахь аиасра ҳаӡбеит .
Ҳара зегьы иааиԥмырҟьаӡакәа аизарақәа ҳарҭаауан , насгьы амаҵзурахьы ҳцон .
Иара убас ҳаизара аҟынтә аишьцәеи аиаҳәшьцәеи сасра иааҳаԥхьон акреицаҳфарц , мамзаргьы џьара ҳаиццарц еибаҳҳәон .
Уи иабзоураны ҳхәыҷқәа ирылшеит урҭ иааигәаны рабадырра , насгьы Иегова Абык иеиԥш дырдырит , иара убас Ҩызас дырзыҟалеит .
Ҳара ҳгәы иаанагоит уи еиҳа ихадан , ҳбызшәа дырҵара аасҭа » .
Самиуел иациҵоит : « Доуҳала ҳмыԥсыҽхарц азы , сыԥҳәыси сареи ҳбызшәала иҟаз аизара ҳаҭаауан .
Ҳусқәа даара ирацәан аҟынтә , даара ҳааԥсон .
Аха Иегова иҭабуп идуӡӡаны ҳәа иаҳҳәоит ҳҽазышәарақәеи иааҳарԥшуаз ахамеигӡареи дахьырзылԥхаз азы .
Ҳхәыҷқәа рыхҩыкгьы уажәы раамҭа зегь амаҵзура иазыркуеит » .
Избан Кристина зыхьӡу аиаҳәшьа даҽа еизарак ахь аиасра зылыӡбаз ?
Ахәыҷқәа аӡәырҩы ианрызҳауа , еиӷьны еилыркаауа абызшәала иҟоу аизарахь аиасра рыӡбоит .
Усҟан аҭаацәа ргәы иаанагоит рхәыҷқәа бзиа ирымбозшәа .
Кристина зыхьӡу аиаҳәшьа илгәалашәоит : « Сҭаацәа рбызшәа маҷк ишеилыскаауазгьы , аизараҿы ирҳәоз уиаҟара исзеилкаауамызт . 12 шықәса ансхыҵуаз , сара ашкол аҿы сызлацәажәоз абызшәала имҩаԥысуаз аконгресс аҿы сыҟан .
Раԥхьаӡакәны сара еилыскааит : исаҳаз — аҵабырг акәын !
Иара убас уи абызшәала Иегова иҳәара салагеит .
Сара Иегова сгәы иҭаз зегь изеиҭасҳәон » ( Аус .
2 : 11 , 41 ) . Кристина ианлызҳа лҭаацәа драцәажәан , даҽа еизарак ахь аиасра лыӡбеит .
Лара илҳәоит : « Ашкол аҿы сызлацәажәоз абызшәала Иегова иеилкаара саналага , уи анаҩстәи ашьаҿақәа рыҟаҵара сгәазҭанаҵеит » .
Иаарласны Кристина пионерс амаҵ аура далагеит .
Избан аиаҳәшьа Надиа даҽа еизарак ахь дахьмиасыз дзеигәырӷьо ?
Иқәыԥшу ақьырсианцәа , ишәҭахума шәара аҭыԥантәи абызшәала имҩаԥысуа аизарахь аиасра ?
Ааи акәзар , шәхы шәазҵаа уи зышәҭаху .
Ишәыцхраауама уи Иегова изааигәахара ? ( Иак .
4 : 8 ) . Мамзаргьы шәҭаацәа рылаԥш шәакәымшәаларц , насгьы уиаҟара аџьабаа шәымбаларц шәҭахуу ?
« Сашьеи , саҳәшьцәеи , сареи ҳанхбыџқәаз аҭыԥантәи абызшәала имҩаԥысуаз аизарахь аиасра ҳҭаххеит » , — еиҭалҳәоит уажәы Вефиль амаҵ зуа Надиа .
Аха лҭаацәа ирдыруан уи ахәыҷқәа доуҳала реизҳара ишаԥырхагахо .
Надиа иацылҵоит : « Уажәы ҳара ҳҭаацәа даара иҭабуп ҳәа раҳҳәоит даҽа еизарак ахь ҳмиасырц азы рбызшәа ҳдырҵарц аџьабаа рацәаны иахьырбаз .
Уи ҳаԥсҭазаара еиӷьнатәит , насгьы егьырҭ Иегова иабаҳардырырц азы еиҳаны алшарақәа ҳауит » .
а ) Издиҵада Иегова ахәыҷқәа рааӡара ?
б ) Иабарылшо аҭаацәа рхәыҷқәа аҵабырг дырҵаразы ацхыраара аԥшаара ?
Иегова аҭаацәа роуп издиҵаз ахәыҷқәа аҵабырг дырҵара , андуцәеи абдуцәеи , ма даҽа шьоукы ракәымкәа .
( Уаԥхьа Ажәамаанақәа 1 : 8 ; 31 : 10 , 27 , 28 . )
Аха уеизгьы , аҭыԥантәи абызшәа ззымдыруа аҭаацәа рхәыҷқәа аҵабырг ргәаҵанӡа анагаразы ацхыраара рҭаххар алшоит .
Аҭаацәа ацхыраара иаҳәозар , уи иаанагаӡом ирыду аҭакԥхықәра егьырҭ ирыдырҵоит ҳәа .
Аха ацхыраара анроуа , дара ирылшоит ахәыҷқәа « Иҳақәиҭу игәаҳәаратә реилыркаауа » рааӡара ( Еф .
6 : 4 ) . Иаҳҳәап , аҭаацәа аҭаацәаратә мҵахырхәара шымҩаԥгалатәу ма ахәыҷқәа рзы аҩызцәа бзиақәа шыԥшаалатәу аганахь ала аизара аиҳабацәа рҿы ацхыраара иаҳәар ауеит .
Ахәыҷқәагьы аҭаацәагьы егьырҭ рыҿцәажәара ахәарҭа рзаанагоит ( Шәрыхәаԥш абзацқәа 18 , 19 . )
18 , 19 . а ) Ишԥарылшо доуҳала ишәу аишьцәеи аиаҳәшьцәеи иқәыԥшу ирыцхраар ?
б ) Иҟарҵалар рыхәҭоузеи аҭаацәа анаҩсгьы ?
Иаҳҳәап , аҭаацәа ирылшоит аҭаацәаратә мҵахырхәарахь зны-зынла егьырҭ аҭаацәара ааԥхьара рыҭара .
Уи адагьы , ихбыџу аӡәырҩы доуҳала ишәу ақьырсианцәа ианрыҿцәажәо , адоуҳатә қәҿиарақәа ҟарҵоит . Урҭ ақьырсианцәа ирылшоит ақәыԥшцәа амаҵ аура иргар , мамзаргьы аамҭа рыцеихыргалар ( Ажәам .
27 : 17 ) . Хыхь зажәақәа аагаз Шан иҳәоит : « Сара даара ибзианы исгәалашәоит исывагылаз аишьцәа .
Аизараҿы адҵақәа рҽырзыҟаҵара иансыцхраауаз , сара еснагь иҿыцу ак сҵон .
Иара убас исгәаԥхон аамҭа анеицаҳхаҳгоз » .
Иаҳҳәап , аҭаацәа рхәыҷқәа ацхыраара роурц азы аизараҿы аӡәы иҳәеит .
Даара ихадоуп ацхыраара ҟазҵо ақьырсианцәа изыцхраауа ахәыҷқәа рҭаацәа патуқәҵарала ирзыҟазарц ргәазҭарҵалар .
Дара рхаҭа аҭаацәа ибзианы ирыхцәажәалар ауп , насгьы урҭ рроль рхахьы ирымгалароуп .
Иара убас ацхыраара ҟазҵо ақьырсиан аизараҿы ма даҽаџьара урҭ реизыҟазаашьақәа цқьам ҳәа аӡәы игәы иаанагартә еиԥш ихы мҩаԥимгалароуп ( 1 Пиотр 2 : 12 ) .
Убри аамҭазгьы аҭаацәа ирыхәҭам рхәыҷқәа аиаша дырҵаразы ирыду аҭакԥхықәра егьырҭ рыдҵара .
Дара ирдыруазар ауп егьырҭ рхәыҷқәа ишрыцхраауа , насгьы рхаҭагьы рхәыҷқәа азыҟарҵалароуп .
Ишԥарылшо аҭаацәа рхәыҷқәа Иегова изиашаны имаҵ аура ирыцхраалар ?
Аҭаацәа , Иегова ацхыраара шәиҭарц шәиҳәала , насгьы ишәылшо зегь ҟашәҵала .
( Уаԥхьа 2 Ашықәсынҵа 15 : 7 . )
Шәхәыҷқәа Иеговеи дареи реизыҟазаашьақәа дырӷәӷәарц азы шәхатәы интересқәа мап рыцәкра шәазхиаз .
Анцәа Иажәа ргәаҵанӡа анагаразы ишәылшо зегь ҟашәҵала .
Агәра ганы шәыҟаз ҽнак зны шәхәыҷқәа игәырӷьаҵәа Иегова имаҵ шыруло .
Урҭ абиблиатә принципқәа инарықәыршәаны анхара ианалаго , насгьы шәҿырԥштәы ианықәныҟәало , шәара апостол Иоанн аҵабырг зирҵоз рзы ииҳәаз еилышәкаауеит : « Схәыҷқәа аиаша-ҵабырг гәык-ԥсыкала иахьазыҟоу иснаҭо агәырӷьара еиҳау даҽа гәырӷьарак сԥылом » ( 3 Иоанн 4 ) .
Шәахәаԥш март , 2007 шәықәсазы иҭыҵыз ажурнал « Пробудитесь ! »
аҿы астатиа « Новый язык вам по силам ! » , адаҟьақәа 10 — 12 .
АБИОГРАФИА
Еиҭеиҳәеит Уолтер Маркин
Сара 1941 шықәсазы аӡы сыҽӡаасхит .
Усҟан 12 шықәса схыҵуан . Аха Абиблиа иаҳнарҵо анеилыскаа 1946 шықәса рзы ауп .
Избан ?
Ишәзеиҭасҳәап сҭоурых .
СҬААЦӘА 1910 - тәи ашықәсқәа рзы Қарҭынтәи ( Қырҭтәыла ) Канадаҟа ииасит .
Дара анхара иалагеит Канада мраҭашәаратәи ахәҭа апровинциа Саскачиван ақыҭа хәыҷы Пелли аҿы .
Сара сиит 1928 шықәсазы , насгьы фҩык ахәыҷқәа рҟынтә сеиҵбын .
Саб сиира шықәсыбжак шагыз дыԥсит , сан дыԥсит зынӡа саныхәыҷӡаз .
Иаарласны 17 шықәса зхыҵуаз саҳәшьа еиҳабы Луси дыԥсит .
Уи ашьҭахь саншьа Ник сашьцәеи саҳәшьцәеи сареи ааӡара ҳаигеит .
Саншьа афермаҿы аҽқәа иман .
Ҽнак зны аныҟәара саналага аамҭазы , сҭынхацәа аҽҵыс аҵыхәа сшахоз рбеит .
Уи сысыр ҳәа ишәаны саҟәыцырц азы рыбжьы ҭыганы исықәҿырҭуан .
Аха уеизгьы саҟәыҵуамызт .
Сара урҭ рахь шьҭахьла сгылан , убри аҟынтә рыҳәҳәабжь саҳауамызт .
Уи аҽны акгьы смыхьӡеит , аха сҭынхацәа убасҟан ауп сышдагәаз анеилыркаа .
Ҳҭаацәара ҩызас ирыԥхьаӡоз аӡәы идагәаз егьырҭ ахәыҷқәа аҵара рыцысҵаларц ҳадигалеит , убри аҟынтә саншьа Ник Саскатун ( апровинциа Саскачеван ) иҟаз адагәацәа аҵара ахьырҵоз ашкол ахь сигеит .
Сыҩны аҟынтә уанӡа ихаран .
Сара зынӡа схәыҷын , хәышықәса ракәын исхыҵуаз , убри аҟынтә сшәон .
Сҭынхацәа аныҳәа мшқәеи аԥхынтәи аԥсшьарамшқәеи раан акәын ианызбоз .
Хәыҷы-хәыҷла сара абыжьҭыгарадатә бызшәа сҵеит , убри аҟынтә егьырҭ ахәыҷқәа рыцыхәмарра сылшон .
1939 шықәсазы саҳәшьа еиҳабы Мерион Билл Данильчук диццеит , урҭ саҳәшьа Франсеси сареи дара рахь ҳаргеит .
Ҳауацәа рҟынтә зегь раԥхьаӡа Иегова ишаҳаҭцәа ирабадырыз дара ракәын .
Аԥхынтәи аԥсшьарамшқәа раан дара рахь саннеиуаз , урҭ Абиблиа аҟынтә еилыркаауаз сзеиҭаҳәара рҽазыршәон .
Сара урҭ рацәажәара сцәыцәгьан , избан акәзар дара абыжьҭыгарадатә бызшәа рыздыруамызт .
Аха дара аҵабырг ахь абзиабара шсымаз гәарҭеит . Сара еилыскааит дара зҿыз аус Абиблиа ишадҳәалаз .
Убри аҟынтә урҭ ажәабжьҳәара срыццо салагеит .
Иаарласны аӡы сыҽӡаасхырц сҭаххеит .
Сентиабр 5 , 1941 шықәсазы Билл аҵеџь аҟынтә иаагаз аӡы ала ирҭәыз , аџыр иалхыз ацистернаҿы аӡы сӡааихит . Аӡы аҵаа еиԥш ихьшәашәан !
Гәыԥҩык адагәацәеи сареи аконгресс аҿы ( Кливленд , аштат Огаио , Еиду Аштатқәа .
1946 )
Аԥхын 1946 шықәсазы ҳара Кливленд ( аштат Огаио , Еиду Аштатқәа ) имҩаԥысуаз аконгресс ҳаҭааит .
Аконгресс раԥхьатәи амш аҽны саҳәшьцәа апрограмма еилыскаарц азы ақьаад аҿы анҵамҭақәа сзыҟарҵон .
Аха аҩбатәи амш аҽны сара еилыскааит аконгресс аҿы идагәаз аишьцәеи аиаҳәшьцәеи рзы апрограмма абыжьҭыгарадатә бызшәахьы ишеиҭаргоз .
Сара уи аконгресс даара исгәаԥхеит , избанзар уажәшьҭа абиблиатә ҵабырг еиӷьны аилкаара салагеит !
Аҩбатәи адунеизегьтәи аибашьра ааигәоуп ианеилга аҟынтә , атәыла зегьы анационализм иамҽханакит .
Аконгресс ашьҭахь ашкол ахь саныхынҳә , сара сыгәрахаҵара инақәыршәаны ахымҩаԥгара сҽазысшәон .
Сара абираҟ амҵахырхәареи амилаҭтә гимн аҳәареи мап рцәыскит .
Иара убас аныҳәақәа разгәаҭара саҟәыҵит , насгьы ауахәаматә маҵзурақәа сырҭаауамызт , уи аҵаҩцәа зегь аҟаҵара рыдын .
Арҵаҩцәа уи ргәамԥхаӡеит , убри аҟынтә сдыршәон , насгьы сжьаны сыгәрахаҵара мап ацәыскырц рҽазыршәон .
Аҵара сыцысҵоз сзықәшәоз зегь рбон , уи сара алшара снаҭеит дара Аҳра иазку ажәабжь рзеиҭаҳәара .
Уи иабзоураны хҩык аҷкәынцәа — Ларри Андрософф , Норман Диттрик , Имил Шнаидер — аҵабырг рыдыркылеит , насгьы уажәраанӡа Иегова изиашаны имаҵ руеит .
Қалақьк санаҭаауаз , сара еснагь сҽазысшәон идагәаз ауаа аҵабырг рзеиҭаҳәара .
Зны Монреал , адагәацәа ахьеизоз аклуб аҿы Едди Теигер зыхьӡыз абанда иалахәыз арԥыск ажәабжь бзиа изеиҭасҳәеит .
Иара ҳашьа иакәхеит , насгьы иԥсы ахьынӡаҭаз ақалақь Лаваль ( апровинциа Квебек ) иҟоу абыжьҭыгарадатә еизараҿы амаҵ иуан .
Иара убас сиабадырит Хуан Арданес , уи Вериа инхоз реиԥш , абиблиатә жәабжь ииашоу ииашаму аилкааразы зегь шьаҭанкыла иҭиҵаауан ( Аус . 17 : 10 , 11 ) .
Иаргьы аҵабырг идикылеит , насгьы иԥсы ахьынӡаҭаз Оттава ( апровинциа Онтарио ) аизара аиҳабыс амаҵ иуан .
Амҩаду аҿы ажәабжь сҳәоит . 1950 - тәи ашықәсқәа рылагамҭазы
1950 шықәсазы Ванкуверҟа сиасит .
Сара адагәацәа ажәабжь бзиа рзеиҭаҳәара даара бзиа избоит , аха еиҳараӡак сара исгәалашәо , уи идагәамыз Крис Спаисер зыхьӡыз ԥҳәыск аҵабырг анылзеиҭасҳәаз ауп .
Лара ажурнал лнапы аҵалҩит , насгьы лхаҵа Гари сиҭаарц дсыҳәеит .
Ҳара акарандашьи ақьаади ҳхы иархәаны уи акыраамҭа ҳиацәажәон .
Уи ашьҭахь ҳара акыр шықәса ҳаибамбацызт .
Сара даара иџьасшьеит Торонто ( апровинциа Онтарио ) имҩаԥысуаз аконгресс аҿы дара аишьцәеи аиаҳәшьцәеи рыгәҭа сгәаҭаны иансыдгыла !
Ишеилыскааз ала уи аҽны Гари аӡы иҽӡааихыр акәын .
Ари зеиԥшыҟам аҿырԥштәы иснарбеит ажәабжь бзиа аҳәаразы аҭагылазаашьақәа ҳаҩҳмыжьлар шхадоу , избанзар ҳара аҵабырг ажәла анеизҳауа , насгьы иахьеизҳауа ҳаздырӡом .
Ԥыҭрак ашьҭахь Саскатунҟа сиасит .
Уаҟа сара слабадырит ԥҳәыск , уи еицииз идагәаз ҩыџьа лыԥҳацәа — Џьини Џьоани Роттенбергер Абиблиа дсырҵаларц дсыҳәеит .
Урҭ сара зны аҵара ахьысҵоз адагәацәа рышкол аҿы аҵара рҵон .
Иаарласны дара аҵара рыцызҵоз аҵабырг рзеиҭаҳәара иалагеит .
Уи иабзоураны рыкласс аҟынтә хәҩык Иегова ишаҳаҭцәахеит .
Урҭ руаӡәк Иунис Колин лакәын .
Сара Иунис слабадырит аиҳабыратә классқәа рҿы аҵара анысҵоз .
Исгәалашәоит лара зны акамфеҭ аасылҭан , ҳзеиҩызцәахома ҳәа дсазҵааит .
Аамҭақәак рышьҭахь Иунис сыԥсҭазаараҿы даара ихадаз уаҩны дҟалеит , лара сыԥҳәыс лакәхеит .
Иуниси сареи 1960 , 1989 ш.ш . рзы
Иунис Абиблиа аҵара дшаҿу лан ианеилылкаа , лара ашкол адиректор уи даҟәихырц диҳәеит .
Уи адагьы , адиректор Абиблиа аҵаразы илымаз алитература лымихит .
Аха Иунис ишьақәырӷәӷәаны анаҩсгьы Иегова деилылкааларц лыӡбеит .
Аӡы лыҽӡаалхырц шылҭахыз лҭаацәа ианралҳәа , дара ус рҳәеит : « Иегова ишаҳаҭ бакәхар , аҩнынтәи бдәылаҳцоит ! »
Иунис 17 шықәса анылхыҵуаз лыҩны аанлыжьит .
Ақьырсиантә ҭаацәарак ақьиара аарԥшны дара рҿы дынхаларц лыдыргалеит .
Иунис Абиблиа аҵара иацылҵеит , анаҩс аӡы лыҽӡаалхит . 1960 шықәсазы ҳанеибага , лҭаацәа ачарахь имнеиӡеит .
Аха аамҭақәак рышьҭахь дара зыгәра ҳго , насгьы ҳхәыҷқәа шыҳааӡо анырба , пату ҳақәырҵо иалагеит .
Сԥа Николас иԥҳәыс Дебореи иареи лондонтәи Вефиль аҿы
Иуниси сареи быжьҩык аԥацәа ҳааӡеит .
Урҭ зегьы рлымҳа иаҳауеит .
Ҳара урҭ абыжьҭыгарадатә бызшәа дҳарҵеит , уи шымариамызгьы .
Уи абзоурала ҳара урҭ рацәажәареи аҵабырг дырҵареи ҳзымариахеит .
Ҳара даараӡа иҳацхрааит аизара аҟынтә аишьцәеи аиаҳәшьцәеи .
Зны абык абӷьыц ианҵаны иаҳзааишьҭит ҳаҷкәын Аҳратә зал аҿы иҽеим ажәақәа шиҳәоз .
Уи абзоурала ҳара ҳаҷкәын ианаамҭаз ириашара ҳалшеит .
Ԥшьҩык ҳаҷкәынцәа — Џьеимз , Џьерри , Николас , Стивен — рҭаацәеи дареи Иегова изиашаны имаҵ руеит .
Урҭ зегьы аизара аиҳабацәа роуп .
Николос иԥҳәыс Дебореи иареи британиатәи афилиал аҿы абыжьҭыгарадатә бызшәахьы аиҭагараҿы ацхыраара ҟарҵоит .
Стивен иԥҳәыс Шаннони иареи Еиду Аштатқәа рҿы иҟоу афилиал аҿы абыжьҭыгарадатә бызшәа аиҭагаҩцәас амаҵ руеит .
Сыҷкәынцәа Џьеимз , Џьерри , Стивен рыҳәсеи дареи абыжьҭыгарадатә бызшәа рхы иархәаны ажәабжьҳәаратә ус иацхраауеит
Ҳчара 40 - тәи ашықәс мызк шагыз Иунис акьыба лыхьны дыԥсит .
Акыраамҭа лара агәымшәара аарԥшны уи ачымазара даҿагылан .
Аԥсҭалара аганахьала илымаз агәрахаҵара ӷәӷәа амч лнаҭон .
Сара даараӡа сазыԥшуп лара ҿыц данызбо аамҭа !
Феии Џьеимзи , Џьеррии Ивлини , Шаннони Стивени
Февраль 2012 шықәсазы сара скаҳан сыгәчама хжәеит .
Уи ашьҭахь еилкаахеит аӡәы ицхыраара ада схы сшамыхәоз .
Убри азы сыҷкәын иԥҳәыси иареи рахь нхара сиасит .
Ҳара зегьы ақалақь Калгари абыжьҭыгарадатә еизара ахь ҳаиасит , уа сара аизара аиҳабыс сыҟоуп .
Ахаҵара цәгьоуп , аха ари сара раԥхьатәи абыжьҭыгарадатә сеизара ауп !
1946 шықәса инаркны сара англыз бызшәала имҩаԥысуаз аизара саҭаауан .
Исыцхраауази доуҳала сыӷәӷәаны аанхара ?
Иегова аиаҭымцәа дышреиҷаҳауа ала иажәа наигӡеит ( Аԥсал .
9 : 35 [ 10 : 14 , АдҾ ] ) . Сара даараӡа иҭабуп ҳәа расҳәоит исыцхраауаз зегьы — ақьаад аҿы анҵамҭақәа сзыҟазҵоз , абыжьҭыгарадатә бызшәа ҵаны исзеиҭазгоз !
79 шықәса анысхыҵуаз сара америкатәи абыжьҭыгарадатә бызшәала имҩаԥысуаз апионерцәа рышкол салгеит
Зны-зынла сгәы каҳауан , сызҿыз зегь касыжьыр сҭахын , избанзар аизараҿы ирҳәоз сзеилкаауамызт , мамзаргьы егьырҭ ауаа адагәацәа рҭахрақәа рзеилымкаауашәа сгәы иабон .
Убас еиԥш иҟаз аамҭақәа раан , сара исгәаласыршәон Пиотр зны Иисус иеиҳәаз : « Иҳақәиҭу ! зыҟны ҳнеирыда ?
Уара уажәақәа наӡаӡатәи абзазара иазҳәоуп » ( Иоанн 6 : 66 — 68 ) .
Акыршықәса аҵабырг мҩа иану идагәоу аишьцәеи аиаҳәшьцәеи аӡәырҩы реиԥш , ачҳара аарԥшышьа сҵеит .
Сара Иегова иорганизациеи иареи рыгәрагашьа сҵеит , уи азылԥхарақәа рацәаны исзаанагеит !
Уажәы сара схатәы бызшәала адоуҳатә фатәы меигӡарахда исымоуп , насгьы даара сеигәырӷьоит америкатәи абыжьҭыгарадатәи абызшәа схы иархәаны аизарақәеи аконгрессқәеи рҿы аишьцәеи аиаҳәшьцәеи рацәажәара ахьсылшо .
Ииашаҵәҟьаны сара насыԥ змоу , зылԥхарала иҭәыз аԥсҭазаара сыман , избанзар Ҳанцәа Ду Иегова имаҵ зуан !
© 2017 Watch Tower Bible and Tract Society of Pennsylvania
АЦӘАҾЫ :
Ипионеру аиаҳәшьа имбабуру кечуа бызшәала Еквадор аҩадатәи ахәҭаҿы иҟоу ақалақь Отавало аџьармыкьаҿы аус зуа аԥҳәыс абиблиатә жәабжь лзеиҭалҳәоит .
АЖӘАБЖЬҲӘАҨЦӘА
АБИБЛИАТӘ ҴАРАҚӘА
2016 ШЫҚӘСАЗЫ АХӘЫЛԤАЗ АҾЫ ИҞАН
Бесплатно .
Это издание — часть всемирной библейской просветительной деятельности , которая проводится христианскими Свидетелями Иеговы и поддерживается добровольными пожертвованиями .
Даҽакала иарбамзар , Ауриатә Ҩырақәа рҟынтә ацитатақәа еиҭагоуп урысшәала иҭыжьу « Иԥшьоу Аҩыра — Адунеи ҿыц аиҭага » аҟынтә , Ақьырсиантә Бырзен Ҩырақәа аагоуп аԥсышәала иҭыжьу Ауасиаҭ Ҿыц аҟынтә , Аԥсаломқәа рҟынтә ацитатақәа аагоуп аԥсышәала иҭыжьу Аԥсалҭыр аҟынтә ( ириашоуп иҿыцу аҩышьаԥҟарақәа инарықәыршәаны ) .
Егьи аиҭага : АдҾ — ацитатақәа еиҭагоуп урысшәала иҭыжьу « Иԥшьоу Аҩыра — Адунеи ҿыц аиҭага » аҟынтә .
« Иҟало азакәандара иахҟьаны шьардаҩы рыбзиабара хьшәашәашт » ( МАТФ . 24 : 12 ) .
АШӘАҚӘА : 38 , 128
Ишԥаҳалшо Иегова иахь иҳамоу абзиабара ахьчара ?
Иҳацхраауазеи абиблиатә ҵабырг еиҳаны бзиа абара ?
Избан ҳагәрахаҵара ҳацеиҩызшо бзиа рбара зхадоу ?
1 , 2 . а ) Изызкыдаз раԥхьаӡа акәны Матфеи 24 : 12 аҿы иану Иисус иажәақәа ?
б ) Ишԥаҳнарбо ашәҟәы Аусқәа ақьырсианцәа реиҳараҩык абзиабара шаадырԥшуаз ?
( Шәахәаԥш астатиа алагамҭаҿы иаагоу асахьа . )
ИИСУС адгьыл аҿы даныҟаз , ауаа ари адунеи аҵыхәтәа шааиз дзырбо адыргақәа рыӡбахә реиҳәеит . Урҭ рахь иаҵанакуеит : « Шьардаҩы рыбзиабара хьшәашәашт » ( Матф . 24 : 3 , 12 ) .
Раԥхьаӡакәны арҭ ажәақәа наӡеит актәи ашәышықәсазы Анцәа ижәларны зхы зыԥхьаӡоз , аха нас Анцәа иахь рыбзиабара хьшәашәахартә алзыршаз ауриацәа рҿы .
Аха уеизгьы , ақьырсианцәа реиҳараҩык уи аамҭазы « Иисус Христос изкыз агәырӷьаҿҳәаша жәабжь , ажәабжь бзиа рыладырҵәон » , Анцәа иахь , дара дара рыбжьара , насгьы егьырҭ ауаа рахь абзиабара аадырԥшуан ( Аус . 2 : 44 — 47 ; 5 : 42 ) .
Аха уеизгьы , Христос ишьҭанеицәа шьоукы рыбзиабара хьшәашәартә алдыршеит .
Избан ақьырсианцәа шьоукы рыбзиабара зыхьшәашәахаз ?
Зыԥсы ҭалаз Иисус Ефес инхоз ақьырсианцәа иреиҳәеит : « Иҟоуп уара уахь сгәы зланамӡоугьы : раԥхьатәи убзиабара нужьит , уаԥырҵит » ( Аат . 2 : 4 ) .
Избан уи аҩыза зыҟалаз ?
Уи мзызс иамазар алшон Иисус ишьҭанеицәа зцәеижь агәаҳәарақәа назыгӡоз ауаа иахьырҿыԥшуаз ( Еф . 2 : 2 , 3 ) .
Иахьатәи ақалақьқәа жәпакы реиԥш , Ефес гәаԥхашәадарала иҭәын .
Ишәҭыкакаҷуаз , ибеиаз ари ақалақь аҿы инхоз ауаа рзы ихадаз иманшәалаз аԥсҭазаареи , амазареи , аԥсшьареи ракәын .
Мыцхәы ахбзиабареи рхатә гәаҳәарақәеи гәык-ԥсык ала абзиабара аарԥшра ирԥырхаган .
Иара убас дара гәаԥхашәадарала рхы мҩаԥыргон , насгьы Анцәа изакәанқәа пату рықәырҵомызт .
а ) Излоубарҭоузеи иахьа ауаа рыбзиабара шыхьшәашәахаз ?
б ) Иарбан ганқәоу ҳабзиабара ԥышәахар ахьалшо ?
Ауаа рыбзиабара шыхьшәашәахо иазкны Иисус ииҳәаз аԥааимбаражәа иахьагьы анаӡара иаҿуп .
Иахьа ауаа Анцәа иахь абзиабара еиҳа-еиҳа ирцәыӡуеит .
Анцәа ицәхьаҵны , миллионҩыла ауаа гәыӷуеит адунеи аҿы иҟоу ауадаҩрақәа еиуеиԥшым аиҿкаарақәа ирыӡбоит ҳәа .
Аӡәырҩы ауаа рыбзиабара хьшәашәоит , насгьы Ефес инхоз ақьырсианцәа рҿырԥштәы ишаҳнарбо еиԥш , иахьа Иегова имаҵзуҩцәагьы рыбзиабара хьшәашәахар алшоит .
Ари астатиаҿы ҳара еилҳаргоит ҳабзиабара хьшәашәахар ахьалшо х-ганк : 1 ) Иегова иахь абзиабара , 2 ) абиблиатә ҵабырг ахь абзиабара 3 ) ҳагәрахаҵара ҳацеиҩызшо рахь абзиабара .
Избан Анцәа бзиа даҳбалар зҳахәҭоу ?
Иисус ауаа абзиабара шырцәыӡуа иҳәаанӡа , иаҵшьны иазгәеиҭеит иарбан бзиабароу зегь раасҭа ихадоу : « „ Бзиа дба Иҳақәиҭу Унцәа — угәы наӡала , уԥсы наӡала , удырра наӡала “ .
Ари — раԥхьа игылоу , иреиҳаӡоу акәны иҟоуп » ( Матф . 22 : 37 , 38 ) .
Ииашаҵәҟьаны уи ус ауп .
Иегова иахь абзиабара ӷәӷәа ҳацхраауеит иԥҟарақәа рықәныҟәара , ахачҳара аарԥшра , насгьы ацәгьара ацәымӷра .
( Уаԥхьа Аԥсалом 96 : 10 [ 97 : 10 , АдҾ ] . )
Аха Аҩсҭаа идунеии иареи Иегова иахь ҳабзиабара ҳамырхыр рҭахуп .
Иҟалар алшозеи , Анцәа иахь абзиабара ҳцәыӡыр ?
Ари адунеи аҿы ауаа абзиабара иазкны ииашам агәаанагара рымоуп .
Дара Ҳазшаз иакәымкәа рхы ауп бзиа ирбо ( 2 Тим .
3 : 2 ) . Аҩсҭаа напхгара ззиуа адунеи ауаа ргәазҭанаҵоит « ацәеижь зызгәыҳәуа , иаҭаху , аблақәа зызгәышьуа » ашьҭалара , насгьы « хамаԥагьарала » ахымҩаԥгара ( 1 Иоанн 2 : 16 ) .
Апостол Павел ақьырсианцәа ргәазҭеиҵон рцәеижь агәаҳәарақәа рыҽрырымҭаларц : « Ацәеижь иатәу агәаҳәарақәа — аԥсра рзыԥҵәоуп . . . избан акәзар ацәеижьтә гәаҳәарақәа Анцәа иаӷоуп » ( Рим . 8 : 6 , 7 ) .
Ииашаҵәҟьаны ауаҩы амазара арҳареи асексуалтә гәазыҳәарақәа рынагӡареи мацара ихы азишьҭуазар , уи алҵшәа бааԥсқәа изаанагоит ( 1 Кор . 6 : 18 ; 1 Тим .
6 : 9 , 10 ) . Иарбан шәарҭароу Христос ишьҭанеицәа зықәшәар алшо ?
Тәылақәак рҿы атеистцәеи , аевалиуциа агәра згои , иара убас агностикцәеи ауаа Анцәа бзиа дрымбаларц , насгьы дшыҟоу агәра рымгаларц ргәазҭарҵоит .
Дара аӡәырҩы ауаа агәра ддыргеит Зегьзшаз дшыҟоу хазҵо аҵара змам , мамзаргьы иҟәышым ауаа роуп ҳәа .
Аӡәырҩы ауаа Ҳазшаз иаасҭа аҵарауаа еиҳа пату рықәырҵоит ( Рим . 1 : 25 ) .
Ус еиԥш иҟоу агәаанагарақәа ҳрызхәыцуазар , Иегова ҳаицәыхарахоит , насгьы иара иахь иҳамоу абзиабара хьшәашәоит ( Аур .
3 : 12 ) . а ) Иарбан имариам ҭагылазаашьақәоу Иегова имаҵзуҩцәа аӡәырҩы зықәшәо ?
б ) Ҳзықәнаргәыӷуазеи Аԥсалом 135 ( 136 , АдҾ ) ?
Иара убас ҳагәрахаҵара ԥсыҽхоит , насгьы Анцәа иахь ҳабзиабара хьшәашәоит , мыцхәы ҳгәы каҳажьлар .
Аҩсҭаа инапаҿы иҟоу ицәгьоу ари адунеи аҿы ҳара аамҭа-аамҭала ауадаҩрақәа ҳрықәшәоит ( 1 Иоанн 5 : 19 ) .
Иҟалап шәара ажәре́и , ачымазарақәеи , иара убас аԥара иадҳәалоу ауадаҩрақәа шәымазар .
Мамзаргьы иҟалап шәара шәгәы каҳауазар ишәҭаху аҟаҵара ахьшәылымшо , мамзаргьы шәыԥсҭазаараҿы шәыззыԥшыз ахьынамӡаз .
Ҳзықәшәо аԥышәарақәа зеиԥшразаалакгьы , Иегова ҳаанижьит ҳәа ахаангьы ҳгәы иаанамгалароуп .
Шәрызхәыцла Аԥсалом 135 : 23 ( 136 : 23 , АдҾ ) аҿы иану угәы шьҭызхуа ажәақәа .
Уа иануп : « Ҳаныладырҟәуаз Иара ҳаигәалашәеит , избанзар Иара игәыҳалалра наунагӡа иҟоуп » .
Иегова имаҵзуҩцәа рахь азиашара зныԥшуа абзиабара еснагь иааирԥшуеит .
Убри аҟынтә агәра ганы ҳаҟазар ҳалшоит иара ҳаҳәарақәа шиаҳауа , насгьы рҭак шыҟаиҵо ( Аԥсал .
116 : 1 ; 135 : 24 — 26 [ 136 : 24 — 26 , АдҾ ] ) .
Ицхраазеи Павел Анцәа иахь ибзиабара ахьчара ?
Апостол Павел Иегова еснагь дышицхраауаз дазхәыцуан , уи дыӷәӷәаны даанхаларц ицхраауан .
Павел иҩуан : « Анцәа сара дсыцхырааҩуп , акгьы сацәшәом : ауаҩԥсы исзиураны иҟоузеи ? »
( Аур . 13 : 6 ) .
Павел Иегова игәра ахьигоз иԥсҭазаараҿы ауадаҩрақәа риааира ицхраауан .
Иара урҭ ирыхҟьаны игәы каижьуамызт .
Павел абахҭа данҭакыз , угәы шьҭызхуа асаламшәҟәқәа иҩит ( Еф . 4 : 1 ; Флп . 1 : 7 ; Флм . 1 ) .
Даара иӷәӷәаз аԥышәарақәа раангьы Павел Анцәа иахь абзиабара ихьчон .
Ицхраазеи иара уи аҿы ?
Иара « агәыразреи агәыжьжьареи Рынцәа » диқәгәыӷуан , избанзар иара ҳгәаҟрақәа зегь ҳрылигоит , ҳгәы ижьжьоит ( 2 Кор . 1 : 3 , 4 ) .
Ишԥаҳалшо Павел ҳаиҿыԥшны Иегова иахь ҳабзиабара хьшәашәахартә алҳмыршар ?
Иегова бзиа дыжәбала ( Шәахәаԥш абзац 10 . )
Иҳацхраауазеи Анцәа иахь ҳабзиабара ахьчара ?
Павел иҳаилиркааит Анцәа иахь ҳабзиабара ахьчараҿы зегь раԥхьаӡа иргыланы иҳацхраауа .
Иара ақьырсианцәа иреиҳәеит : « Шәааҟәымҵӡакәа шәныҳәала » ( 1 Фес . 5 : 17 ) .
Анцәеи ҳареи еизааигәоу ҳаизыҟазаашьақәа рыхьчаразы иахәҭоуп Анцәа иҳәара , насгьы гәаартыла иацәажәара ( Аԥсал .
85 : 3 [ 86 : 3 , АдҾ ] ) . Ҳцәаныррақәеи ҳгәы иҭоуи Иегова изеиҭаҳҳәаларц азы аамҭа алҳхуазар , ҳара жәҩантәи Ҳаб еиҳагьы ҳаизааигәахоит ( Аԥсал . 64 : 3 [ 65 : 2 , АдҾ ] ) .
Уи адагьы , Иегова ҳаҳәарақәа рҭак шыҟаиҵо анаҳбо , иара иахь иҳамоу абзиабара еиҳа иӷәӷәахоит .
Ҳара еиҳа агәра ҳгоит « Нцәа Ҳазшаз , Иара иашьапкуа зегьы » дшырзааигәоу ( Аԥсал .
144 : 18 [ 145 : 18 , АдҾ ] ) . Иегова дышҳацхраауа агәра ҳгозар , уи ҳагәрахаҵара ԥызшәо ауадаҩрақәа рыхгара иҳацхраауеит .
11 , 12 .
Ишԥаҳалшо абиблиатә ҵабырг ахь абзиабара аизырҳара ?
Ақьырсианцәа раҳасабала , ҳара аҵабырг ахә ҳаракны иаҳшьоит .
Анцәа Иажәа аҵабырг зну шәҟәуп .
Иисус Иаб даниҳәоз иҳәеит : « Иҵабыргуп Уара уажәа » ( Иоанн 17 : 17 ) .
Ус анакәха , Анцәа Иажәа иану аҵабырг ҳзымдыруазар , аҵабырг бзиа абара ҳалшаӡом ( Кәал .
1 : 10 ) . Аха баша адыррақәа реизырҳара азхом .
Иазгәашәҭ Аԥсалом 118 ( 119 , АдҾ ) иану ажәақәа , урҭ абиблиатә ҵабырг бзиа абара иаанаго аилкаара иҳацхраауеит .
( Уаԥхьа Аԥсалом 118 : 97 — 100 [ 119 : 97 — 100 , АдҾ ] . )
Иалҳхуама аамҭа амш аҩныҵҟа Абиблиаҿы ҳзыԥхьаз азхәыцразы ?
Абиблиатә ҵабырг ҳаԥсҭазаараҿы шаҟа ахәарҭа ҳзаанаго ҳаназхәыцуа , уи еиҳагьы бзиа иаҳбалоит .
Аԥсалом 118 ( 119 , АдҾ ) аҿы анаҩс иануп : « Шаҟа ихааузеи сгәаҿы Уара уажәақәа ! Ацхарпаҵкьысгьы ихаауп сара сқьышәқәа рҿы » ( Аԥсал . 118 : 103 [ 119 : 103 , АдҾ ] ) .
Анцәа иорганизациа иаҳнаҭо Абиблиа шьаҭас измоу апубликациақәа афатә хаа иаҩызоуп .
Бзиа иаҳбо афатә анаҳфо имҟаҟаӡакәа илбааҳдом , уи ҳмыццакӡакәа иаҳфоит , агәахәара ҳзаанагарц азы . Абиблиа анҭаҳҵаауагьы убас ҟаҳҵалар ҳҭахуп .
Убасҟан ҳара аҵабырг иазку « угәы иахәо ажәақәа » агәахәара ҳзааргалоит , насгьы ҳзыԥхьо агәынкылареи егьырҭ рыцхрааразы ахархәареи ҳзымариахоит ( Еккл . 12 : 10 ) .
Ицхраазеи Иеремиа Иԥшьоу Аҩыра иану аҵабырг бзиа абара , насгьы ишԥеиныруаз уи иара ?
Аԥааимбар Иеремиа Иԥшьоу Аҩыра иану аҵабырг бзиа ибон .
Шәахәаԥш Анцәа иажәақәа иара ишиныруаз : « Уажәақәа ԥшаан , урҭ сара исфеит .
Уажәа сара сгәазы гәырӷьажәахеит , избанзар ухьӡ санашьоуп , О Иегова , ар иреиҳабу Анцәа » ( Иер . 15 : 16 ) .
Иеремиа зыхә ҳаракыз Анцәа иажәақәа инарҵауланы дрызхәыцуан , насгьы бзиа ибон .
Иара даара ахә ҳаракны ишьон Иегова ихаҭарнакны дахьыҟаз , насгьы иажәабжь ахьрылеиҳәоз .
Анцәа иҵабырг бзиа иаҳбозар , еилаҳкаауама Иегова ихьӡ аныҟәгара , насгьы аҵыхәтәантәи аамҭақәа раан Иаҳра иазку ажәабжь ауаа рылаҳәара шҳаҭыр дуу ?
Абиблиатә ҵабырг бзиа ижәбала ( Шәахәаԥш абзац 14 . )
Ишԥаҳалшо абиблиатә ҵабырг ахь ҳабзиабара арӷәӷәара ?
Иҳацхраауазеи еиҭа абиблиатә ҵабырг ахь ҳабзиабара арӷәӷәара ?
Иахәҭоуп Иегова аҵара ахьҳирҵо аизарақәа бжьамыжькәа рҭаара .
Ҳарҵараҿы ихадоу ароль амоуп аҵаразы астатиақәа рыцхыраарала есымчыбжьа имҩаԥысуа Абиблиа аҭҵаара .
Еилҳарго атема ибзианы еилаҳкаарц азы ибзианы ҳҽазыҟаҳҵалароуп .
Иаҳҳәап , ҳара иҳалшоит астатиаҿы иаагоу ажәеинраалақәа зегьы ҳрыԥхьар .
Иахьа аҵаразы аброшиурақәа еиуеиԥшым абызшәақәа рыла иуԥшаар улшоит ҳорганизациа аинтернет-ресурсқәа рҿы .
Иҟоуп аелектронтә форматқәа аҭҵааразы астатиаҿы ирласны ажәеинраалақәа раартра алшара ҳазҭо .
Иарбан знеишьоу иалаҳхуазаалакгьы , урҭ ажәеинраалақәа ҳахшыҩ азышьҭны ҳанрыԥхьо , насгьы ҳанрызхәыцуа , ҳара абиблиатә ҵабырг еиҳа бзиа иаҳбоит .
( Уаԥхьа Аԥсалом 1 : 2 . )
15 , 16 . а ) Иҟаҳҵалар ҳахәҭоузеи Иоанн 13 : 34 , 35 иану инақәыршәаны ?
б ) Ишԥеидҳәалоу ҳагәрахаҵара ҳацеиҩызшо рахь абзиабареи Абиблиахь абзиабареи ?
Иисус дыԥсраны даныҟаз аухазы иҵаҩцәа иреиҳәеит : « Ишәысҭоит аԥҟара ҿыц — аӡәи-аӡәи бзиа шәеибабала ; Сара бзиа шәшызбаз аиԥш , шәарҭгьы бзиа шәеибабала ; шәара сҵаҩцәа шшәакәу злардыруа , шәара-шәара ишәыбжьоу абзиабарала ауп » ( Иоанн 13 : 34 , 35 ) .
Ҳагәрахаҵара ҳацеиҩызшо рахь абзиабара Иегова иахь абзиабара даара иадҳәалоуп .
Апостол Иоанн иҩуан : « Зашьа дыздырхьоу , дызбахьоу , аха уи бзиа дзымбо ауаҩԥсы — иимбац-имаҳац Анцәа ибзиабара илшоума ? ( 1 Иоанн 4 : 20 ) .
Иегова иахь , насгьы ҳагәрахаҵара ҳацеиҩызшо рахь абзиабара Абиблиахь иҳамоу абзиабарагьы иадҳәалоуп .
Избан ус ҳҳәар зҳалшо ?
Избанзар абиблиатә ҵабырг ахь абзиабара ҳгәазҭанаҵоит Анцәеи ҳашьцәеи бзиа иаҳбаларц азы аԥҟарақәа гәык-ԥсык ала рықәныҟәара ( 1 Пиотр 1 : 22 ; 1 Иоанн 4 : 21 ) .
Шәыгәрахаҵара шәыцеиҩызшо шәашьцәеи шаҳәшьцәеи бзиа ижәбала ( Шәахәаԥш абзац 17 . )
Ишԥаҳалшо абзиабара аарԥшра ?
Уаԥхьа 1 Фессалоникаа рахь 4 : 9 , 10 .
Ишԥаҳалшо аус аҿы ҳагәрахаҵара ҳацеиҩызшо ҳашьцәеи ҳаҳәшьцәеи рахь абзиабара аарԥшра ?
Иаҳҳәап , иҳалшоит зықәрахь инеихьоу аишьцәеи аиаҳәшьцәеи аизарахь машьынала ргара , мамзаргьы иеибахаз аиаҳәшьа лыҩны ак аҟаҵара лыцхраара ( Иак . 1 : 27 ) .
Иқәыԥшугьы , зықәрахь инеихьоугьы ргәы каҳар , ма ауадаҩрақәа ирықәшәар ауеит — дара зегьы аамҭа рзалхлатәуп , ргәы шьҭыхлатәуп ( Ажәам . 12 : 25 ; Кәал . 4 : 11 ) .
« Ҳагәрагара ҳацеиҩызшо ҳашьцәа » ажәалеи услеи ҳанрыцхраауа , гәык-ԥсык ала бзиа ишаҳбо ааҳарԥшуеит ( Гал . 6 : 10 ) .
Иҳацхраауазеи аизараҿы ицәырҵуа аилибамкаарақәа рыӡбара ?
Абиблиаҿы заа иҳәан ицәгьоу ари адунеи « аҵыхәтәантәи амшқәа » раан аӡәырҩы ауаа мыцхәы рхы бзиа ишырбало , насгьы аԥсыцәгьара шаадырԥшло ( 2 Тим . 3 : 1 , 2 ) .
Убри аҟынтә ақьырсианцәа даара рҽазыршәалар ауп Анцәеи абиблиатә ҵабырги бзиа ирбаларц , насгьы дара-дара рыбжьара абзиабара аадырԥшларц .
Ҳәарада , зны-зынла ҳашьцәеи ҳаҳәшьцәеи рыбжьара еилибамкаарақәак цәырҵуеит .
Аха ҳара бзиа ҳаибабоит аҟынтә , урҭ аилибамкаарақәа ақьиара аарԥшны иахьынӡазалшо ирласны иҳаӡбоит ( Еф . 4 : 32 ; Кәал .
3 : 14 ) . Шәааи ҳабзиабара хьшәашәахартә алҳмыршап — анаҩсгьы гәык-ԥсык ала Иеговеи , иара Иажәеи , ҳашьцәеи ҳаҳәшьцәеи бзиа иаҳбалап !
« Иона иԥа Симон ! егьырҭ реиҳа Сара бзиа субауоу ? » ( ИОАНН 21 : 15 ) .
АШӘАҚӘА : 143 , 65
аусура аганахь ала ?
аԥсшьара аганахь ала ?
аматериализм аганахь ала ?
1 , 2 .
Еиликаазеи Пиотр Иисус даниацәажәа ашьҭахь ?
АУХАНТӘАРАК Иисус Христос быжьҩык иҵаҩцәа Галилеиатәи амшын аҿы аԥсыӡ ркуан , аха акгьы рзымкит .
Амшын ахықә аҟынтәи Иисус днарыхәаԥшын иҳәеит : « Акаҭ арӷьарахьтәи аганахь ишәыршә » .
Дара « иагьдыршәит , акаҭқәа ҭгашьа рымамкәа ԥсыӡ рацәала ихьанҭахеит » ( Иоанн 21 : 1 — 6 ) .
Иисус шьыжьхьа рзыҟаиҵан , дара акрырфеит , нас иара Симон Пиотр диазҵааит : « Иона иԥа Симон ! егьырҭ реиҳа Сара бзиа субауоу ? »
Ииҳәарц ииҭахызи Иисус ?
Пиотр аԥсыӡкра даара бзиа ибон .
Убри аҟынтә иҟалап Иисус дзызҵаауаз Пиотр аԥсыӡи аԥсыӡкреи Иисус иҵарақәеи иареи раасҭа еиҳа бзиа ибозу имбозу акәызҭгьы .
Пиотр аҭак ҟаиҵеит : « Ааи , Иҳақәиҭу ! Уара иудыруеит сара бзиа ушызбауа » ( Иоанн 21 : 15 ) .
Пиотр иажәақәа усла ишьақәирӷәӷәеит .
Уи аицәажәара ашьҭахь Пиотр Христос бзиа дшибоз ааирԥшит иԥсҭазаара аҵаҩцәа разыҟаҵара ианазик , насгьы актәи ашәышықәсазы иҟаз ақьырсиантә еизараҿы ихадоу ароль анагӡара даналага .
Иарбан шәарҭарақәоу ақьырсианцәа ирхадмыршҭлар рыхәҭоу ?
Иаҳнарҵар алшозеи ҳара ари аицәажәара ?
Ҳара ҳацклаԥшлар ауп Христос иахь иҳамоу абзиабара мԥсыҽхарц , насгьы Анцәа Иаҳра ҳаԥсҭазаараҿы ихадоу аҭыԥ аҿы аргылара акгьы ҳԥырхагамхарц .
Иисус ибзианы идыруан « ари адунеи агәхьаақәа » ауаа ишырныруа .
Ажәлаҟьаҩ изкыз Иисус иажәамаанаҿы иҳәон « Аԥсҳара иазку » шьоукы шазыӡырҩуа , ишрыдыркыло , аха « ари адунеи агәхьаақәа рҭаар , абеиара ихнахыр » , ираҳаз ажәа шыхәаҽуа ( Матф .
13 : 19 — 22 ; Марк 4 : 19 ) . Агәҽанызаара ҳцәыӡыр , есыҽнытәи аусқәа Иегова имаҵ аураҿы иҳамоу агәацԥыҳәара арԥсыҽыр ауеит .
Убри аҟынтә Иисус иҵаҩцәа ргәырҽаниҵеит : « Шәхы шәашьклаԥшла , имыцхәу крыфарала , рыжәтә-жәрала шәхы шәмырчалан , иахьеи-уахеитәи абзазара шәҽашәымҭан » ( Лука 21 : 34 ) .
Иҳацхраауазеи Иисус иахь иҳамоу абзиабара ӷәӷәоу иӷәӷәаму аилкаара ?
( Шәахәаԥш астатиа алагамҭаҿы иаагоу асахьа . )
Пиотр иеиԥш , Христос иахь иҳамоу абзиабара ааҳарԥшуеит иҳадиҵаз аус ҳаԥсҭазаараҿы раԥхьатәи аҭыԥ аҿы ианҳаргыло .
Иҳацхраауазеи уи ус шакәу аилкаара ?
Аамҭа-аамҭала ҳхы ҳазҵаалар ауп : « Зегь раасҭа бзиа избозеи сара ?
Исзаазгозеи сара еиҳа агәырӷьара : Иегова имаҵ аура акәу , мамзаргьы даҽакы ? »
Уи инадҳәаланы шәааи еилҳаргап Христос иахь иҳамоу абзиабара арԥсыҽыр зылшо х-ганк : аусура , аԥсшьара , аматериализм .
Иарбан ҭакԥхықәроу Анцәа аҭаацәара ахадацәа ирыдиҵаз ?
Пиотр изы аԥсыӡкра ус баша бзиа иибоз усмызт , уи ихы зланыҟәигоз акәын .
Аҭаацәара ахадацәа ирдыруеит Анцәа аҭакԥхықәра шрыдиҵаз — рҭаацәара рматериалтә ҭахрақәа рынагӡара ( 1 Тим . 5 : 8 ) .
Уи азы дара имаҷымкәа аџьабаа рбалар ауп .
Аха аҵыхәтәантәи арҭ аамҭақәа раан аусура ауадаҩрақәа рацәаны иацуп .
Иарбан уадаҩрақәоу ауаа аусураҿы изықәшәо ?
Иахьа аусурҭа иашьҭоу ауаа рацәоуп , аха аусурҭа ҭыԥқәа маҷуп .
Убри аҟынтә шьоукы еиҳаны аусура , насгьы имаҷу аулафахәы иақәшаҳаҭхоит . Аусура аиҳабацәа русуҩцәа еиҳаны аус руларц рыдырҵоит , уи иахҟьаны ауаа даара иааԥсоит , астресс рызцәырҵуеит , насгьы ичмазаҩхоит .
Ус аусура иақәшаҳаҭым русурҭа ҭыԥқәа рцәыӡыр ауеит .
7 , 8 . а ) Ҳзызиашада ҳара зегь раԥхьа иргыланы ?
б ) Еиликаазеи Таиланд инхо иашьак иусура аганахь ала ?
Ақьырсианцәа раҳасабала , ҳара зегь раԥхьа иргыланы Иегова ҳизиашоуп ( Лука 10 : 27 ) .
Аусура хықәкыс иамоуп зда ԥсыхәа ҳамам аиура , насгьы Анцәа имаҵ аураҿы ацхыраара ҳаҭара .
Аха агәҽанызаара ҳцәыӡыр , ҳусура Анцәа имаҵ аура иаҳԥырхагахар алшоит .
Абар Таиланд инхо иашьак ииҳәо : « Сара иԥхасҭахаз акомпиутерқәа сырҽеиуан .
Уи аус даара исгәаԥхон , аха аамҭа рацәаны исымнахуан . Уи иахҟьаны адоуҳатә усқәа рзы аамҭа зынӡа исзымхо иалагеит .
Аҵыхәтәаны еилыскааит Анцәа Иаҳра раԥхьатәи аҭыԥ аҿы исыргыларц азы , сусура аансыжьыр шсыхәҭоу » .
Иҟаиҵазеи иара ?
Иара еиҭеиҳәоит : « Иҟасҵаша сыӡбарц азы шықәсык сҭаххеит .
Сара исыӡбеит амҩадуқәа рҿы аҵааршә аҭира .
Раԥхьа сусура алҵшәа амамызт , уи даараӡа сгәы снархьуан .
Уаанӡа аус сыцызуаз санырбоз исхыччон , насгьы исазҵаауан избан аҵааршә аҭира зеиӷьысшьаз акондиционер ахьыҟоу ахыбраҿы акомпиутерқәа рырҽеира аасҭа .
Сара Иегова сиҳәон ари аус сықәҿиарц , насгьы схықәкы сзынагӡарц — уи адоуҳатә усқәа еиҳа аамҭа рызкра акәын .
Хара имгакәа сусқәа еиӷьхеит .
Еиҳа еиӷьны еилыскаауа салагеит ахәаахәҭыҩцәа еиҳа иргәаԥхо , аамҭа анца уи аус аҿы аԥышәа змоу аӡә сакәны сҟалеит .
Иаарласны ҽнак ала исымаз аҵааршә зегь сҭиуа салагеит .
Сара уаанӡа аасҭа еиҳаны исырҳауан .
Уажәы еиҳа анасыԥ сымоуп , избанзар уаанӡа исымаз агәҭынчымреи астресси сымаӡам .
Зегь раасҭа ихадоу , Иеговеи сареи ҳаизыҟазаашьақәа еиҳа иӷәӷәахеит » .
( Урыԥхьа Матфеи 5 : 6 ; Лука 11 : 28 . )
Иҳацхраауазеи аусура ииашаны азнеира ?
Иегова аџьабаа анаҳбо игәаԥхоит , насгьы ахә ҳаракны ишьоит .
Ус ҟаҳҵозар , уи алҵшәа бзиақәа аанагоит ( Ажәам . 12 : 14 ) . Аха уеизгьы , Таиланд инхо аиашьа иҿырԥштәы ишаҳнарбаз еиԥш , аусура ииашаны ҳазнеилар ауп .
Иисус иҳәеит : « Зегь раԥхьаӡа акәны шәзышьҭалаша Анцәа Иԥсҳареи Уи иҵабырги роуп , егьырҭ зегьы [ ауаҩы зда ԥсыхәа имам ] урҭ рыла ишәыдлап » ( Матф .
6 : 33 ) . Ишԥеилкаатәу аусуреи адоуҳатә усқәеи ииашаны ҳшырзыҟоу ?
Ҳхы ҳазҵаар ҳалшоит : « Сышԥарзыҟоу сара аусуреи амаҵзуреи , исгәаԥхома аусура амаҵзура аасҭа ? »
Ари азҵаара ибзианы ҳазхәыцыр , еиҳа бзиа иаҳбо еилаҳкаауеит .
Илирҵарц ииҭахызи Иисус Марфа ?
Иисус иҳаилиркааит ҳаԥсҭазаараҿы раԥхьатәи аҭыԥ аҿы иҳаргылалар ҳахәҭоу .
Зны иара Мариа лаҳәшьа Марфеи лареи сасра дырҭан .
Марфа афатә аҟаҵара даҿын , Мариа Иисус дидтәаланы ииҳәоз дазыӡырҩуан . Марфа дашшуан Мариа дахьылмыцхраауаз азы .
Иисус Марфа илеиҳәеит : « Мариа даҽа разҟы-хирк [ « еиӷьыз » , АдҾ ] алылхит , уи аӡәы илымихраны дыҟам » ( Лука 10 : 38 — 42 ) .
Иисус Марфа ихадаз ак лирҵеит : Христос бзиа дшаҳбо шьақәҳарӷәӷәарц , насгьы аусуреи есыҽнытәи аусқәеи мыцхәы ҳаамҭа рымгарц азы , ҳара « еиӷьу » алаҳхлар ауп , даҽакала иуҳәозар , адоуҳатә усқәа раԥхьатәи аҭыԥ аҿы иҳаргылалар ауп .
Иаҳәозеи Абиблиа аԥсшьара иазкны ?
Есыҽны ҳусқәа ахьырацәо , насгьы инаҳагӡо аус ахьымариам иахҟьаны , аԥсшьара ҳҭахуп .
Анцәа Иажәаҿы иануп : « Акрыфареи , акрыжәреи , насгьы аџьабаа иаанаго алҵшәақәа рылагәырӷьареи ада ауаҩы изы еиӷьу ыҟам » ( Еккл .
2 : 24 ) . Иисусгьы иҳәон ауаҩы аԥсшьара шиҭаху .
Зны иҵаҩцәа ажәабжьҳәара иҟан , уи даара иарааԥсеит .
Ианыхынҳә , Иисус иреиҳәеит : « Ҭыԥ цәҳәырак ахь шәцаны , убраҟа ԥыҭрак шәыԥсы шәшьа » ( Марк 6 : 31 , 32 ) .
Избан аԥсшьареи агәырҿыхагақәеи рганахь ала агәҽанызаара ҳамазар зҳахәҭоу ?
Иаажәга аҿырԥштәы .
Ииашаҵәҟьаны ҳара аԥсшьареи агәырҿыхареи ҳҭахуп .
Аха ҳгәаҳҽанызар ауп уи ҳаԥсҭазаараҿы зегь раасҭа ихадамхарц азы .
Актәи ашәышықәсазы аӡәырҩы абас ихәыцуан : « Афара-ажәра ҳҽаҳҭап , уеизгьы уаҵәы ҳаԥсраны ҳаҟоуп » ( 1 Кор .
15 : 32 ) . Иахьагьы убас ихәыцуа рацәоуп .
Абар ҿырԥштәык .
Шықәсқәак раԥхьа Европа инхоз рԥыск аизара даҭаауа далагеит .
Аха иара агәырҿыхагақәа даараӡа бзиа ибон аҟынтә , Иегова ишаҳаҭцәа рыҿцәажәара даҟәыҵит .
Аха аамҭа анца , иара ибеит уи аҩыза аԥсҭазаара агәаҟрақәа шаанаго .
Уи арԥыс еиҭа Абиблиа аҵара далагеит , иԥсҭазаашьа иԥсахит , ажәабжь бзиа ауаа рылаҳәарагьы далагеит .
Аӡы иҽанӡааих ашьҭахь , иара иҳәеит : « Сгәы иалоу Иегова имаҵ аура ари адунеи иуднагало агәырҿыхагақәа раасҭа анасыԥ шузаанаго аилкааразы абриаҟара аамҭа ахьысцәыӡыз ауп » .
а ) Иаажәга аҿырԥштәы агәырҿыхагақәеи аԥсшьареи ирыцу ашәарҭарақәа узырбо . б ) Иҳацхраауазеи аԥсшьареи агәырҿыхагақәеи ииашаны рызнеира ?
Уԥсы анушьалак , умч ҭалоит .
Аха шаҟа аамҭа азалхтәузеи уи ?
Ҳазхәыцып абри аҿырԥштәы .
Аӡәырҩы ахаа-мыхаақәа бзиа ирбоит .
Аха ҳара иаҳдыруеит ҳааҟәымҵӡакәа урҭ ҳфалар , уи ҳгәабзиара ишазеицәо .
Агәабзиара ҳамазар ҳҭахызар , ахәарҭа ҳзаазго афатә ҳфалар ауп .
Убас еиԥш , иаашар хәлаанӡа ҳаԥсы ҳшьалар , насгьы ҳгәы ҳарҿыхалар , уи ҳдоуҳатә гәабзиара иаԥырхагахоит .
Ус ҳмыхьырц азы , ҳара иааиԥмырҟьаӡакәа Аҳра аусқәа ҳаҽрылаҳархәлар ауп .
Ишԥаҳалшо аԥсшьара ҳшазыҟоу аилкаара ?
Ианышәҵа мчыбжьык аҩныҵҟа адоуҳатә усқәа шаҟа аамҭа шәцәырго — аизарақәа рҭаара , ажәабжьҳәара , ахатә ҭҵаареи аҭаацәаратә мҵахырхәареи . Анаҩс убри амчыбжь азы ианышәҵа аԥсшьара шаҟа аамҭа шәцәаго — иаҳҳәап , аспорт , ателехәаԥшра , авидеохәмаррақәа .
Ижәбозеи ианеиҿшәырԥшлак ?
Иҟаҵатәума аԥсахрақәа ?
( Уаԥхьа Ефесаа рахь 5 : 15 , 16 . )
Иҳацхраауазеи аԥсшьареи агәырҿыхагақәеи ралхраҿы ?
Иегова азин ҳаиҭоит ишаҳҭаху ҳаԥсы ҳшьаларц , аха уи Абиблиа иану Анцәа ипринципқәа еиларымгозар ауп * .
Аҭаацәара ахадагьы илшоит иҭаацәара ирнаало аԥсшьара алихыр .
Аԥсшьара бзиа « Анцәа иҟынтә ҳамҭоуп » ( Еккл . 3 : 12 , 13 ) .
Ҳәарада , аӡәы игәаԥхо даҽаӡәы игәаԥхом , насгьы ауаа рыламыс еиԥшым ( Гал .
6 : 4 , 5 ) . Аха иалҳхуа агәырҿыхага зеиԥшразаалакгьы , уи иахәҭоу аҭыԥ ааннакылозар ауп .
Иисус иҳәеит : « Аханатә шәмал , шәмазара ахьыҟоу шәгәы-шәыԥсгьы ыҟазаауеит » ( Матф .
6 : 21 ) . Ус анакәха , ҳара Ҳаҳ , Иисус Христос , гәык-ԥсык ала бзиа даҳбозар , Аҳра аус ҳаԥсҭазаараҿы зегь раасҭа ихадахоит , уи ҳхәыцрақәеи , ҳажәақәеи , ҳусқәеи ирныԥшлоит ( Флп . 1 : 9 , 10 ) .
15 , 16 . а ) Ишԥаилшо ақьырсиан аматериализм акаҭа даҿашәар ?
б ) Иарбан лабжьароу Иисус аматериализм аганахь ала иҳаиҭаз ?
Иахьа аӡәырҩы ауаа ргәы иаанагоит аҵыхәтәантәи амода инақәыршәаны рҽеиларҳәалароуп , аҭелқәеи акомпиутер ҿыцқәеи цәырҵцыԥхьаӡа иаархәалароуп ҳәа .
Убри аҟынтә ақьырсианцәа зегьы рхы гәарҭалар ауп абарҭ азҵаарақәа рхы иархәаны : « Иақәсырӡуама сара еиҳаны аамҭа аҵыхәтәантәи амодеи амашьынақәеи рызхәыцра , аизарақәа рҽырзыҟаҵара аасҭа ?
Сеилахома сара убриаҟара , Анцәа иҳәареи Абиблиа аԥхьареи рзы аамҭа сзымхартә еиԥш ? »
Агәҽанызаара ааҳмырԥшлар аматериализм ҳахнахуеит , уи Христос иахь ҳабзиабара арԥсыҽыр алшоит .
Ҳара Иисус иажәақәа ҳрызхәыцлар ауп : « Шәгәышәҽаныз , амазара азхьра шәҽацәышәыхьча » ( Лука 12 : 15 ) .
Избан ус зиҳәаз ?
Иисус иҳәеит « ҩыџьа аҳцәа рымаҵ аура аӡәгьы илшом » ҳәа .
Иара иациҵеит : « Анцәагьы амазарагьы узеицбом » .
Избан акәзар « аҳцәа » аҩыџьагьы ирҭахуп доусу иара изиашазарц .
Ҩыџьа « аҳцәа » рымаҵ ҳуазар , урҭ рҟынтә аӡәы бзиа даҳбалоит , егьи даҳцәымӷзаауеит , мамзаргьы аӡәы изы хыс-хысра ҳагхом , егьи ҳаицәаашьалоит ( Матф . 6 : 24 ) .
Ҳара зегьы ҳнаӡам , убри аҟынтә « ацәеижь агәаҳәара » , аматериализмгьы уахь иналаҵаны , ҳааҟәымҵӡакәа ҳаҿагылалароуп ( Еф .
2 : 3 ) . а ) Избан шьоукы аматериализм аганахь ала ииашоу ахәаԥшышьа ахьчара зырцәыцәгьоу ?
б ) Иҳацхраауазеи аматериализм аҿагылара ?
Аӡәырҩы аматериализм аганахь ала ииашоу ахәаԥшышьа ахьчара рцәыцәгьоуп .
Избанзар дара Иегова ихәаԥшышьа рцәыӡуеит .
( Уаԥхьа 1 Коринфаа рахь 2 : 14 . )
Дара ацәгьеи абзиеи реиҩдыраашьа еиҳа-еиҳа ирцәыцәгьахоит ( Аур . 5 : 11 — 14 ) .
Уи иахҟьаны дара ирызцәырҵыр алшоит зиааира мариам амал арҳара агәаҳәара , уи агәаҳәара ирҭаху роургьы имиасыр алшоит ( Еккл . 5 : 10 ) .
Ус еиԥш иҟоу агәаҳәарақәа ашҳам иаҩызоуп , аха уи ахәшә амоуп — Анцәа Иажәа , Абиблиа , есыҽны аԥхьара ( 1 Пиотр 2 : 2 ) .
Иисус Анцәа иҵабырг дазхәыцуан , уи Аҩсҭаа данԥишәоз ицхрааит .
Убас ҳаргьы абиблиатә принципқәа ҳанрықәныҟәо , аматериализм аҿагылара ҳалшоит ( Матф .
4 : 8 — 10 ) . Усҟан ҳара Иисус зегь раасҭа бзиа дшаҳбо иҳарбоит .
Ихадоузеи шәара шәыԥсҭазаараҿы ?
( Шәахәаԥш абзац 18 . )
Шәзызхиоузеи шәара ?
Иисус Пиотр « егьырҭ реиҳа Сара бзиа субауоу ? »
ҳәа даниазҵаауаз , уи Пиотр игәалаиршәарц иҭахын адоуҳатә усқәа ҳаԥсҭазаараҿы зегь раасҭа ишыхадоу . Пиотр анаҩс ихьӡ инақәыршәаны дынхон , уи иаанагон « ахаҳә » .
Иара ахаҳә иеиԥшыз аҟазшьақәа иман — дыӷәӷәан , уиқәгәыӷыртә дыҟан ( Аус . 4 : 5 — 20 ) .
Ҳаргьы иахьа Христос иахь абзиабара ӷәӷәа ааҳарԥшлар ҳҭахуп .
Уи азы ҳара аусуреи , аԥсшьареи , аматериализми ииашаны ҳрызнеилар ауп .
Ирныԥшлааит ҳаӡбарақәа Пиотр имаз ацәаныррақәа Иисус абас аниеиҳәоз : « Иҳақәиҭу ! Уара иудыруеит сара бзиа ушызбауа » !
Шәахәаԥш аброшиура « Полезен ли твой отдых ? »
( bw515 ) аҿы астатиа « Полезен ли твой отдых ? » , адаҟьақәа 9 — 12 , абзацқәа 6 — 15 .
ДАНИЕЛЬИ МИРИАМИ сентиабр мза , 2000 шықәсазы еибагеит , уи ашьҭахь Барселона ( Испаниа ) анхара иалагеит .
« Ҳара аԥсҭазаара бзиа ҳаман , — игәалашәоит Даниель . — Аԥара рацәаны иҳарҳауан , аресторанқәа рахь ҳныҟәон , даҽа тәылак ахь ԥсшьара ҳцон , насгьы зыхә цәгьаз амаҭәа ааҳхәон .
Иара убас иааиԥмырҟьаӡакәа ажәабжьҳәара ҳныҟәон » .
Аха ҽнак зегь аҽаԥсахит .
Даниель игәаҵанӡа инеит 2006 шықәсазы аконгресс аҿы иҟаз ажәахә аҿы иаагаз азҵаара : « Иҳалшо зегь ҟаҳҵома ҳара „ аԥсра иазааигәоу “ ауаа наӡаӡатәи аԥсҭазаара амҩа ианыларц рыцхрааразы ? » ( Ажәам . 24 : 11 ) .
Уи ажәахә аҿы иҳәан шаҟа ихадоу аԥсҭазаара аиқәырхара зылшо абиблиатә жәабжь ауаа рзеиҭаҳәара ( Аус .
20 : 26 , 27 ) . Даниель иҳәоит : « Иегова хаҭала сара дсацәажәошәа сгәы иабон » .
Уи ажәахә аҿы иара убас иҳәан ажәабжьҳәараҿы еиҳаны ианыҟаҳҵо , еиҳа агәырӷьара шҳауа .
Даньель уи агәра ганы дыҟан .
Избан ?
Мириам пионерс амаҵ аура далагахьан , уи агәырӷьара лзаанагон .
Даниель иациҵоит : « Сара еилыскааит сыԥсҭазаараҿы аԥсахра дуқәа рыҟаҵара ишаамҭаз » .
Убас иагьыҟаиҵеит .
Иара иӡбеит еиҳа имаҷны аус иуларц , апионертә маҵзура далагеит , насгьы ажәабжьҳәаҩцәа ахьазымхо аҭыԥ аҿы амаҵ аура дазхәыцуан .
Маи мза , 2007 шықәсазы Даниельи Мириами русура аанрыжьын , Панамаҟа ицеит . Дара уаанӡагьы уахь ицахьан .
Иҿыцыз ртерриториахь иаҵанакуан Карибтәи амшын аҿы архипелаг Бокас-дель - Торо иаҵанакуа дгьылбжьахақәак .
Уа инхо ауаа реиҳараҩык нгабе ҳәа изышьҭоу ажәлар роуп .
Даниельи Мириами еизганы ирымаз аԥара рыԥхьаӡан , Панама аамз раҟара инхалар шрылшоз рбеит .
Адгьылбжьахақәа рҿы дара амаланыҟәа рхы иадырхәон , дгьылбжьахак аҟынтә даҽа дгьылбжьахак ахь нышьла ицон .
Дара ахаан ирхашҭуам раԥхьаӡа акәны маланыҟәала аҭакар шораха 30 километра ианныҟәоз .
Урҭ ахәы ихалон , илбаауан .
Даниель убриаҟара имч илӡааит , иԥсы маҷхарц ак игымхеит .
Аха амҩан ицонаҵы ауаа асасдкылара аадырԥшуан , еиҳарак хаҵеи-ԥҳәыси нгабе бызшәала жәақәак шырҵаз анырбоз .
Хара имгакәа дара 23 библиатә ҵара амҩаԥгара иалагеит .
Иҟалазеи Даниельи Мириами рԥарақәа анынҵәа ?
Даниель еиҭеиҳәоит : « Испаниаҟа ахынҳәра шҳақәшәо ҳаназхәыцуаз , ҳалаӷырӡ хажжылон .
Ҳара даараӡа иаҳҭахӡамызт Абиблиа зҳарҵоз ауаа рааныжьра » .
Аха мызк ашьҭахь урҭ изқәымгәыӷуаз ажәабжь раҳаит — дара иҷыдоу пионерцәас иҟарҵеит .
« Шаҟа ҳаигәырӷьазеи ҳмаҵзура ацҵара алшара ахьҳауз ! » — лҳәоит Мириам .
2015 шықәсазы аорганизациаҿы иҟалаз аԥсахрақәа ирыхҟьаны , Даниельи Мириами пионерс амаҵ руларц ирыҳәеит .
Ишԥарыдыркылеи уи ?
Дара Аԥсалом 36 : 5 ( 37 : 5 , АдҾ ) иану ажәақәа инарықәыршәаны рхы мҩаԥыргеит : « Умҩа Нцәа Ҳазшаз имада , Инапы уҿанҵа , Иаргьы инаигӡашт » .
Дара пионерцәас амаҵ аура алшара рызҭоз аусурҭақәа рыԥшааит , уажәы апровинциа Верагуас ( Панама ) иҟоу еизарак аҿы амаҵ руеит .
Даниель иҳәоит : « Испаниантәи ҳцаанӡа , ҳара имариоу аԥсҭазаара амҩаԥгара шҳалшо агәра ҳгомызт .
Аха иҳалшеит , насгьы иаҳҭаху зегь ҳамоуп » .
Ирзаазгозеи дара агәырӷьара ду ?
Даниельи Мириами ирҳәоит : « Ахынраалара змоу ауаа Иегова деилыркаарц рыцхраара ак иузаҿмырԥшуа гәырӷьароуп ! »
3 Иегова ҳгәаҟрақәа зегь рҿы ҳгәы ижьжьоит
Ауадаҩрақәеи аԥышәарақәеи ҳашрықәшәогьы , Иегова иаҳҭахыҵәҟьоу агәырҭынчра ҳаиҭоит .
Ари астатиаҿы ҳара еилҳаргоит ииашаҵәҟьоу агәы рҭынчра иахьа , насгьы ҳаԥхьаҟа иҳаур шҳалшо .
9 Адоуҳатә хазынақәа рыхә шәшьала
Ари астатиаҿы еилыргоуп абырлаш иашьҭаз аҭуџьар изкны Иисус ииҳәаз ажәамаана иаҳнарҵо .
Уи адагьы , ари ажәамаана ҳгәазҭанаҵоит ҳаԥсҭазаареи егьырҭ рыԥсҭазаареи еиқәзырхо ақьырсиантә маҵзура ҳшазыҟоу азхәыцра .
15 Анцәа инапхгара иадҳәалоу азҵаара шәхашәмыршҭлан
21 Иегова инапхгара шәадгылала !
Ҳахьеилахо иахҟьаны , ихадаҵәҟьоу ҳхашҭыр алшоит .
Арҭ астатиақәа иаҳгәаладыршәоит Иегова инапхгара иадҳәалоу азҵаара шаҟа ихадоу , насгьы иаҳдырбоит уи ҳадгылалар шҳалшо .
27 Ижәдыруама шәара ?
28 Аимак-аиҿакқәа шәыӡбала , насгьы аҭынчра ахьчара шәҽазышәшәала

« Агәыразреи агәыжьжьареи Рынцәа гәаҟрас иҳамақәоу зегьы ҳрылигоит , ҳгәы ижьжьоит » ( 2 КОР . 1 : 3 , 4 ) .
АШӘАҚӘА : 33 , 41
Избан изџьашьатәым аҭаацәара иалало ауадаҩрақәа иахьрықәшәо ?
Ргәы шԥарҭынчуаз анцәаиҳәара ажәытәан Анцәа имаҵзуҩцәа шьоукы ?
Ишԥаҳалшо егьырҭ ргәы арҭынчра ?
1 , 2 .
Ҳгәы шԥаижьжьо Иегова ауадаҩрақәа ҳанрықәшәо , насгьы ҳзықәиргәыӷуазеи иара Иажәаҿы ?
ЗНЫ иқәыԥшу аиашьа игәы иҭыхоз изеиҭеиҳәеит иара иаасҭа қәрала еиҳабыз аҭаацәара иалоу аизара аиҳабы Стивен .
Иара 1 Коринфаа рахь 7 : 28 аҿы аҭаацәара иалало ирызкны иану ажәақәа дрызхәыцуан , уа иануп : « Шәыԥсҭазаараҿ ауадаҩра ҿыцқәа цәырҵуеит » .
Иара Стивен диазҵааит : « Изакәытә уадаҩрақәозеи , насгьы ишԥасылшо урҭ риааира аҭаацәара салалар ? »
Стивен азҵаара аҭак ҟаиҵаанӡа , уи аиашьа иирбеит апостол Павел егьырҭ иажәақәа .
Павел иҳәеит : « Агәыразреи агәыжьжьареи Рынцәа гәаҟрас иҳамақәоу зегьы ҳрылигоит , ҳгәы ижьжьоит » ( 2 Кор .
1 : 3 , 4 ) . Ҳара иаҳдыруеит Ҳаб Иегова бзиа ҳшибо , насгьы ауадаҩрақәа ҳанрықәшәо ҳгәы ширҭынчуа .
Иҟалап шәара ишәгәалашәозар Иегова Иажәа ихы иархәаны шәгәы анышьҭихуаз , мамзаргьы ишәҭахыз алабжьара аншәиҭоз .
Агәра ганы ҳаҟазар ҳалшоит уи ҳара ҳзы зегь иреиӷьу шиҭаху . Убри акәын иара ажәытәан инхоз имаҵзуҩцәа рзгьы ииҭахыз .
( Уаԥхьа Иеремиа 29 : 11 , 12 . )
Иарбан зҵаарақәоу ари астатиаҿы еилҳарго ?
Ҳәарада , ҳауадаҩрақәа зыхҟьо анеилаҳкаауа , урҭ риааира еиҳа иаҳзымариахоит .
Убас ҳҳәар ҳалшоит аҭаацәара алалара иазкныгьы .
Аха изыхҟьар алшозеи Павел зыӡбахә иҳәоз « ауадаҩра ҿыцқәа » ?
Иҳацхраауада агәырҭынчра аԥшаара ажәытәан инхоз , насгьы иахьа инхо Анцәа имаҵзуҩцәа рҟынтә ?
Арҭ азҵаарақәа рҭак ауадаҩрақәа риааира иҳацхраауеит .
4 , 5 .
Избан аҭаацәара иалоу « ауадаҩра ҿыцқәа » рызцәырҵыр залшо ?
Иегова раԥхьаӡа иишаз ауаҩы аԥҳәыс данииҭа , иҳәеит : « Ауаҩԥсы иаби иани ааныжьны , иԥҳәыс иҽлыдикылоит , нас дара цәеижькны иҟалоит » ( Аҟаз . 2 : 24 ) .
Ҳәарада , ауаа зегь наӡам , убри аҟынтә аҭаацәара иалало ауадаҩрақәа ахьрызцәырҵуа џьашьатәым ( Рим .
3 : 23 ) . Аӡӷаб хаҵа данцо , лассы-лассы уи лара лзы иаанагоит уажәшьҭа лҭаацәа ракәымкәа , лхаҵа шиакәу дыззыӡырҩуа .
Анцәа аҭаацәара ахада ироль ахаҵа изалихит ( 1 Кор .
11 : 3 ) . Аҭаацәара иалало шьоукы ус еиԥш иҟоу аԥсахрақәа рышьцылара рцәыцәгьоуп .
Аха Анцәа Иажәа ишаҳнарбо ала , хаҵа ицаз еилылкаалароуп уажәшьҭа лҭаацәа ракәымкәа , лхаҵа изыӡырҩра шлыхәҭоу .
Ахаҵа ма аԥҳәыс рыуацәа рҿы реизыҟазаашьақәа цәгьазар , уи ҿыц аҭаацәара иалалаз рзы ауадаҩра цәырнагоит .
Аԥҳәыс лхаҵа ахәыҷы дышроуа аниалҳәо , уи егьырҭ ауадаҩрақәа цәырнагар алшоит .
Лассы-лассы хаҵеи-ԥҳәыси уи ирзаанаго агәырӷьара иацуп ахәыҷи ани ргәабзиара азы агәҭынчымра .
Уи адагьы , ахәыҷы ииреи иааӡареи ахарџь дуқәа рыцуп .
Ахәыҷы данилак ашьҭахь , хаҵеи-ԥҳәыси рыԥсҭазаара аҽаԥсахуеит .
Уажәшьҭа аԥҳәыс лаамҭа аиҳарак ахәыҷы изылкуеит .
Уи иахҟьаны хаҵеи-ԥҳәыси уаанӡа еиԥш аамҭа аицхгаразы уиаҟара алшара роуӡом .
Иара убас ахаҵа еиҳаны аҭакԥхықәрақәа иоуеит , избанзар уажәшьҭа иԥҳәыс лыдагьы , ихәыҷгьы дныҟәигалар ауп .
6 — 8 .
Иарбан цәаныррақәоу ирымоу ахшара аиура злымшо , аха уи даара изҭаху хаҵеи-ԥҳәыси ?
Иҟоуп даҽа уадаҩрақәак змоу хаҵеи-ԥҳәыси .
Дара ахшара дроурц рҭахуп , аха ргәыхәтәы наӡом .
Уи иахҟьаны аҳәса аӡәырҩы ргәы каҳауеит .
Аҭаацәара алалареи ахшара аиуреи ауадаҩрақәа аанагоит , аха угәыхәтәы намӡозар , уигьы « ауадаҩра ҿыцқәа » цәырнагоит ( Ажәам . 13 : 12 ) .
Абиблиатә аамҭақәа раан аԥҳәыс ахшараиура анлылымшоз даара ихьымӡӷын .
Иаков иԥҳәыс Рахиль акыраамҭа ахшара длоуамызт , убри аҟынтә лаҳәшьа ахәыҷқәа шлымаз анылбоз даара лгәы каҳауан ( Аҟаз . 30 : 1 , 2 ) .
Ахшара рацәаны иахьрымоу атәылақәа рҿы миссионерцәас амаҵ зуа лассы-лассы ахшара зшәымамзеи ҳәа иразҵаауеит .
Дара ҳаҭырбарала урҭ идеилдыркаауеит , аха зны-зынла ираҳауеит : « Ишәыхәар алшо ак здыруеит ! »
Абар Англиа инхо ахшара длоурц зҭахыз , аха излымшоз аиаҳәшьа илыхьыз .
Ари асистемаҿы ахшараиура шлылымо анеилылкаа , даараӡа лгәы каҳаит .
Усҟан лхаҵеи лареи ирыӡбеит ахәыҷы ааӡара дыргарц .
Аха лара илҳәоит : « Сара уеизгьы сгәы сыхьуан .
Издыруан ааӡара иугаз ахәыҷи уара иухшази зынӡа ишеиԥшым » .
Абиблиаҿы иануп иқьырсиану аԥҳәыс « ахшараиура деиқәнархоит » ҳәа ( 1 Тим . 2 : 15 ) .
Аха уи иаанагаӡом ахәыҷы ииреи иааӡареи наӡаӡа анхара алшара унаҭоит ҳәа .
Нас зыӡбахә аҳәозеи ара ?
Ан ахәыҷқәа рааӡареи аҩнаҭа ахылаԥшреи дахьчоит , избанзар лара аха лоуӡом уҳәан-сҳәан аҳәареи илусым лхы алархәреи ( 1 Тим . 5 : 13 ) .
Аха уеизгьы , уи аҭаацәара иадҳәалоу ауадаҩрақәа рҟынтә дахьчом .
Иабаҳалшо агәырҭынчра аԥшаара , ҳхатә ҩыза дыԥсызар ?
( Шәрыхәаԥш абзацқәа 9 , 12 . )
Иарбан даҽа уадаҩрақәоу аҭаацәара иалоу ирызцәырҵыр алшо ?
Аҭаацәалазаара иадҳәалоу ауадаҩрақәа рҟынтә иҟоуп иаразнак ухахьы имааиуа даҽа уадаҩрак .
Уи ухатә ҩыза иԥсра ауп .
Ари аҩыза агәырҩа аӡәырҩы ахьаа ӷәӷәа рзаанагеит .
Иҟалап дара ари адунеи аҿы уи аҩыза аԥышәара иақәшәоит ҳәа ахаангьы имхәыцуазҭгьы .
Ақьырсианцәа Иисус иԥсхьоу рыԥсы шҭеиҵо ала ҳзықәиргәыӷыз даара агәра ргоит , уи агәырҩа ахгара ирыцхраауеит ( Иоанн 5 : 28 , 29 ) .
Анцәа Иажәаҿы ирацәоуп ауадаҩрақәа ирықәшәо ауаа ргәы зырҭынчуа , насгьы ирыцхраауа ақәыргәыӷрақәа .
Уажәы шәааи еилҳаргап Иегова имаҵзуҩцәа ргәы шышьҭихуаз ҳзырбо ҿырԥштәқәак .
Ишԥалоуи Анна агәырҭынчра ?
( Шәахәаԥш астатиа алагамҭаҿы иаагоу асахьа . )
Елкана зегь раасҭа бзиа иибоз иԥҳәыс Анна аԥышәара ӷәӷәа дақәшәеит .
Лара ахшара длоуамызт , аха Елкана аҩбатәи иԥҳәыс Феннана ахәыҷқәа лыман .
( Уаԥхьа 1 Самуил 1 : 4 — 7 . )
Шықәсы рацәала Феннана Анна лгәы дахаԥылжәон .
Уи Анна даара лгәы лнархьуан .
Лгәы лырҭынчырц азы лара Иегова зегь изеиҭалҳәон .
Абиблиаҿы иануп Анна « акыраамҭа Иегова диҳәон » ҳәа .
Дазыԥшызма лара Иегова лыҳәара наигӡоит ҳәа ?
Иҟалап .
Ишыҟазаалакгьы , Анцәа даниҳәа ашьҭахь « лылахь уаҳа еиқәымызт » ( 1 Сам .
1 : 12 , 17 , 18 ) . Лара Иегова диқәгәыӷуан , насгьы агәра лгон уи ахшара дышлиҭо , ма даҽакала дышлыцхраауа .
Ҳгәы шԥарҭынчуеи анцәаиҳәара ?
Ҳара макьана ҳнаӡам , насгьы Аҩсҭаа идунеи аҿы ҳанхоит аҟынтә , агәаҟрақәа ҳрықәшәалоит ( 1 Иоанн 5 : 19 ) .
Аха шаҟа ҳгәы шьҭнахуазеи Иегова « агәыразреи агәыжьжьареи Рынцәа » ахьиакәу !
Ҳара ҳауадаҩрақәа ҳариааир ҳалшоит ацхырааразы иара ҳаниҳәо .
Анна лгәы ҭыӷьӷьаа Иегова диҳәеит .
Убас еиԥш ҳаргьы Анцәа ҳаниҳәо , ҳауадаҩрақәа рыӡбахә аҳәара мацара азхаӡом .
Ҳара Анцәа ацхыраара ҳаиҭарц азы гәык-ԥсык ала , ҳӷьаҵәы-ӷьаҵәуа ҳиҳәалароуп , ҳгәы иҭыхо иаартны изеиҭаҳҳәалароуп ( Флп . 4 : 6 , 7 ) .
Илыцхраазеи Анна зыхьӡыз аԥҳәысеиба агәырӷьара ахьчара ?
Ахәыҷқәа ахьҳамам , мамзаргьы ҳхатә ҩыза дахьҳцәыӡыз азы даараӡа ҳгәы каҳаны ҳаҟазаргьы , агәырҭынчра ҳаԥшаар ҳалшоит .
Иисус ихаан инхоз аԥааимбарԥҳәыс Анна лхаҵеи лареи быжьшықәса ианеицынха ашьҭахь иара дыԥсит . Уи ахәыҷқәа лыман ҳәа Абиблиаҿы џьаргьы ианӡам .
Лука 2 : 37 аҿы иануп Анна 84 шықәса шылхыҵуазгьы , « уи знымзар зны аныҳәарҭа даԥырымшәацызт , чгаралеи ныҳәаралеи иахьеи-уахеи Анцәа имаҵ луан » ҳәа .
Анна Иегова имаҵ аура агәырӷьареи агәырҭынчреи лзаанагон .
Иаажәга аҿырԥштәы ҳҭынхацәа ҳгәы анҳдырхьуа , ҳҩызцәа гәакьақәа ҳгәы дырҭынчыр шрылшо ҳзырбо .
Иааигәаны ҳзыҿцәажәо аишьцәеи аиаҳәшьцәеи рыбжьара аҩызцәа гәакьақәа ҳаԥшаар ҳалшоит ( Ажәам .
18 : 24 ) . Пола хәышықәса ракәын илхыҵуаз , лан аҵабырг анаанлыжьыз .
Пола лзы уи аамҭа даара имариамызт , лара лхы заҵәны илбон .
Енн зыхьӡыз пионерс амаҵ зуаз аиаҳәшьа Пола лахь азҿлымҳара аарԥшны , доуҳала аизҳара длыцхраауан .
« Енн дсыуамызт , аха иаалырԥшыз абзиабареи ақьиареи даара исыцхрааит , — лҳәоит Пола . — Уи иабзоураны Иегова имаҵ аура саҟәыҵуамызт » .
Пола иахьа уажәраанӡа Анцәа дизиашаны имаҵ луеит .
Иара убас лара даара деигәырӷьоит лан аизарахь дахьыхынҳәыз .
Еннгьы дгәырӷьоит Пола Иегова имаҵ аура даҟәымҵырц дахьлыцхрааз .
Иарбан зылԥхарақәоу ироур рылшо егьырҭ ргәы зырҭынчуа ауаа ?
Егьырҭ бзиабарала ҳреиҷаҳауазар , уи ҳаргьы иҽеим ацәаныррақәа риааира иҳацхраауеит ҳҳәар ҳалшоит .
Аиаҳәшьцәа — аҭаацәара иалоу реиԥш иаламгьы — Анцәа аус ицуа егьырҭ ажәабжь бзиа анырзеиҭарҳәо , агәырӷьара ду роуеит .
Дара Анцәа игәаԥхара нагӡо , дҳараркларц рҭахуп .
Шьоукы амаҵзура хәшәык ирзаҩызахеит .
Ҳәарада , аишьцәеи аиаҳәшьцәеи , насгьы егьырҭ ауаа рахь аиҷаҳареи ақьиареи анааҳарԥшуа , аизараҿы абзиабара еиҳагьы иӷәӷәахоит ( Флп .
2 : 4 ) . Апостол Павел уи аганахь ала аҿырԥш бзиа ҳаиҭеит .
Уи Фессалоника инхоз ақьырсианцәа « анаӡӡеи агәыԥҳәы зҿалҵо асаби дышихӡыӡаауа аиԥш » дрыхӡыӡаауан .
Иара убас Павел урҭ « аб ихшара дшырзыҟоу аиԥш » дрылабжьон , ргәы ирҭынчуан .
( Уаԥхьа 1 Фессалоникаа рахь 2 : 7 , 11 , 12 . )
Издыда аҭакԥхықәра ахәыҷқәа аҵара дырҵаразы ?
Ҳара аҭаацәарақәагьы ҳрыцхраалар , насгьы ргәы ҳарҭынчлар ҳалшоит .
Ааигәа аӡы зыҽӡаазхыз ақьырсианцәа зны-зынла аԥышәа змоу ажәабжьҳәаҩцәа ирыҳәоит рхәыҷқәа аҵабырг дырҵараҿы ирыцхраарц , мамзаргьы абиблиатә ҵара рзымҩаԥыргаларц .
Абиблиа ишаҳәо ала , ахәыҷқәа Абиблиа дырҵареи рааӡареи рзы аҭаацәа роуп аҭакԥхықәра зду ( Ажәам . 23 : 22 ; Еф .
6 : 1 — 4 ) . Аха ҭагылазаашьақәак рҿы аҭаацәа уи аҿы ацхыраара рҭахуп , насгьы уи аҩыза ацхыраара ахә ҳаракны иршьоит .
Аха уеизгьы , аҭакԥхықәра шрыду иаанхоит .
Дара ирыхәҭоуп ахәыҷқәа есыҽны рацәажәара .
Иаҳхамышҭлар акәзеи егьырҭ рхәыҷқәа Абиблиа андҳарҵо ?
Аҭаацәа рхәыҷқәа Абиблиа дҳарҵаларц иҳаҳәозар , аҭаацәа рроль ҳхахьы иаҳгаӡом .
Зны-зынла Абиблиа зҳарҵо ахәыҷы иҭаацәа Анцәа имаҵ рымуазар ауеит .
Усҟан иаҳхаҳмыршҭлароуп ҳара рҭаацәа рҭыԥ шаанаҳамкыло .
Ииашахоит ахәыҷы иҭаацәа ишырбо иҩны Абиблиа ирҵара , мамзаргьы ауаа ахьыҟоу даҽа ҭыԥк аҿы амҩаԥгара .
Усҟан аӡәгьы агәҩара изцәырҵуам .
Иҟалап ԥыҭрак ашьҭахь дара рхаҭа ирҭаххар рхәыҷқәа Абиблиа дырҵара .
Ишԥарылшо ахәыҷқәа ирзааигәоу ргәы ашьҭыхра ?
Иҵабыргу Анцәа изыӡырҩреи бзиа ибареи зҽазызшәо ахәыҷқәеи аҿарацәеи рыуацәа ргәы шьҭырхлар рылшоит .
Ишԥа ?
Иаҳҳәап , дара ирылшоит рҭаацәа пату рықәырҵалар , насгьы ирыцхраалар .
Иара убас дара Анцәа изиашаны ианаанхо , уи рҭаацәара иацхраауеит .
Абар Аӡхыҵра ҟалаанӡа инхоз , насгьы Иегова имаҵ зуаз Нои иԥа Ламех изы ииҳәаз : « Иегова иишәииз адгьыл иахҟьаны ҳус аҿы , насгьы ҳнапы зырааԥсо аџьабаа цәгьа аҿы иара ҳгәы ирҭынчуеит » .
Ари аԥааимбаражәа наӡеит ашәи анаанкылаха ( Аҟаз . 5 : 29 ; 8 : 21 ) .
Иахьа Иегова изиашаны иаанхо иқәыԥшу ақьырсианцәа рҭаацәара ргәы дырҭынчлар рылшоит . Дара рҭаацәараҿы зегьы иахьа изықәшәо ауадаҩрақәа , насгьы ҳаԥхьаҟа Аӡхыҵра аасҭа еиҳау аԥышәара ахгара ирыцхраар ауеит .
Иҳацхраауазеи ахачҳара аарԥшра , ҳзықәшәо аԥышәарақәа зеиԥшразаалакгьы ?
Анцәа иҳәареи , абиблиатә ҿырԥштәқәеи , Иегова ижәлар рыҿцәажәареи рыбзоурала миллионҩыла ауаа ргәаҟрақәа рҿы агәырҭынчра рыԥшаауеит .
( Уаԥхьа Аԥсалом 144 : 18 , 19 [ 145 : 18 , 19 , АдҾ ] . )
Ҳара агәра ганы ҳаҟоуп Иегова ҳгәы арҭынчра шилшо , насгьы ҳзықәшәо агәаҟрақәа зеиԥшразаалакгьы рыхгара дышҳацхраауа .
« Шәмазара ахьыҟоу шәыгәгьы ыҟоуп » ( ЛУКА 12 : 34 ) .
АШӘАҚӘА : 76 , 59
Анцәа Иаҳра ахә ҳаракны иаҳшьозар , ҳгәы зызҭанаҵозеи уи ?
Иааҳарԥшыр шԥаҳалшо ҳаԥсҭазаареи егьырҭ рыԥсҭазаареи еиқәзырхо ҳмаҵзура ахә ҳаракны ишаҳшьо ?
Иҳарҭәлар шԥаҳалшо ҳхазынаҭра адоуҳатә ҵабыргқәа рыла , насгьы иарбан хәарҭоу уи иаҳзаанаго ?
1 , 2 . а ) Иарбан доуҳатә хазынақәоу Иегова ҳамҭас иҳаиҭаз ?
б ) Еилҳаргозеи ари астатиаҿы ?
ЖӘҨАНТӘЫЛА зегь аҿы Иегова иаҵкыс амал змоу аӡәгьы дыҟам ( 1 Аш .
29 : 11 , 12 ) . Иара згәы ҳалалу Аб иеиԥш адоуҳатә мазара ахә ҳаракны изшьо зегьы дамеигӡакәа ириҭоит .
Ҳара даара ҳаигәырӷьоит адоуҳатә хазынақәа ҳамҭас иахьҳаиҭаз !
Ус еиԥш иҟоу ахазынақәа рахь иаҵанакуеит : 1 ) Анцәа Иаҳра , 2 ) ҳаԥсҭазаареи егьырҭ рыԥсҭазаареи еиқәзырхо ҳмаҵзура , 3 ) Анцәа Иажәа аҟынтә зыхә ҳараку аҵабырг .
Аха агәҽанызаара ааҳмырԥшлар , ҳара урҭ ахазынақәа шаҟа рыхә ҳараку ҳхашҭыр алшоит .
Уи аҩыза ҟамларц азы даараӡа ихадоуп урҭ еснагь рыхә ҳаракны ашьара , насгьы урҭ рахь ҳабзиабара арӷәӷәара .
Иисус иҳәеит : « Шәмазара ахьыҟоу шәыгәгьы ыҟоуп » ( Лука 12 : 34 ) .
Ари астатиаҿы ҳара еилҳаргоит Аҳреи , амаҵзуреи , аҵабырги рахь абзиабара аизырҳара , насгьы рыхә ашьара шҳалшо .
Ахцәажәараан шәазхәыц шәара хаҭала урҭ адоуҳатә хазынақәа еиҳа бзиа рбара ишәыцхраауа .
Иҟаиҵарц ииҭахызи Иисус иажәамаанаҿы зыӡбахә иҳәоз аҭуџьар , даара зыхә ҳаракыз абырлаш аиуразы ?
( Шәахәаԥш астатиа алагамҭаҿы иаагоу асахьа . )
Уаԥхьа Матфеи 13 : 45 , 46 .
Иисус еиҭеиҳәеит абырлаш зыԥшаауаз аҭуџьар изку ажәамаана .
Иҟалап акыршықәса рыҩныҵҟа иара абырлашқәа рацәаны иҭихьазҭгьы .
Абар уи аҭуџьар даара иссирыз бырлашк иԥшааит .
Аха уи абырлаш ааихәарц азы имаз зегь иҭиир акәхеит .
Шәхаҿы иаажәг иара изы уи ахә шаҟа иҳаракыз !
Ҳзызхиоузеи ҳара Анцәа Иаҳра азы ?
Иаҳнарҵар алшозеи ари ажәамаана ?
Анцәа Иаҳра иазку аҵабырг зыхә ҳараку абырлаш иеиԥшуп .
Аҭуџьар уи абырлаш дшазыҟаз еиԥш аҵабырг ҳазыҟазар , уи ҳацхраауеит Аҳра тәылауааны аҟалара иаҳԥырхагахо зегьы мап ацәкра .
( Уаԥхьа Марк 10 : 28 — 30 . )
Шәааи убас ҟазҵоз ҩыџьа ауаа рҿырԥштәқәа еилҳаргап .
Ишԥааирԥши Закхеи Аҳра иазку аҵабырг ахә шишьоз ?
Закхеи аҳазалхыҩцәа рхылаԥшҩы иакәын .
Иара ауаа мцҳәарыла ашәахтә рықәҵаны амал ирҳаит ( Лука 19 : 1 — 9 ) .
Аха амц зҳәоз ари ауаҩы Иисус ирылеиҳәоз Аҳра иазку ажәабжь аниаҳа , уи шаҟа ахә ҳаракыз еиликааит , убри аҟынтә иҽиԥсахырц иӡбеит .
Иара Иисус иеиҳәеит : « Смазара абжара арыцҳацәа ирысҭоит , ишакәым згәы нсырхахьоу аӡәыр дыҟазар , ԥшьынтә рыла еиҳаны изысшәоит » .
Иара лак-ҩакрада мцҳәарыла ирҳаз амал ааныжьны , иԥсыцәгьара даиааит .
Иарбан ԥсахрақәоу ԥҳәыск лыԥсҭазаараҿы иҟалҵаз Анцәа Иаҳра датәылауаҩны дҟаларц , насгьы избан ?
Шықәсқәак раԥхьа ԥҳәыск Аҳра аӡбахә еилылкааит .
Уи аԥҳәыс длесбианын , насгьы агомосексуалистцәа рзин иазықәԥоз аорганизациа дахагылан .
Абиблиа анҭылҵаауаз лара еилылкааит Анцәа Иаҳра иазку аҵабырг шаҟа ахә ҳараку .
Лара илбеит лыԥсҭазаашьа шьаҭанкыла илыԥсахыр шлыхәҭоу ( 1 Кор .
6 : 9 , 10 ) .
Уи аԥҳәыс иаанылкылоз аҭыԥ аанлыжьырц лыӡбеит , насгьы лҩызаӡӷаб дкалыжьит . 2009 шықәсазы уи аӡы лыҽӡаалхит , анаҩстәи ашықәс азы пионерс амаҵ аура далагеит .
Лара ус еиԥш иҟоу аԥсахрақәа ҟалҵеит , избанзар лцәеижьтә гәазыҳәарақәа раасҭа Иегова бзиа дылбеит ( Марк 12 : 29 , 30 ) .
Иҳацхраауазеи Анцәа Иаҳрахь абзиабара ахьчара ?
Анцәа Иаҳра ҳатәылауаахарц азы ҳара ҳҟынтә аӡәырҩы рыԥсҭазаараҿы аԥсахра дуқәа ҟарҵеит ( Рим .
12 : 2 ) . Аха ҳара уи аҿы ҳаангылом .
Амазара аизырҳареи , игәаԥхашәадоу агәазыҳәарақәеи , ма даҽакы иахҟьаны Аҳра иазку аҵабырг ахь иҳамоу абзиабара ҳцәымӡырц азы иҳалшо зегь ҟаҳҵалар ауп ( Ажәам . 4 : 23 ; Матф .
5 : 27 — 29 ) . Анцәа Иаҳрахь абзиабара ӷәӷәа ҳахьчаларц азы Иегова иҳаиҭеит зыхә ҳараку даҽа хазынак .
а ) Избан апостол Павел ҳмаҵзура « анышәаԥшь ҳаԥшьаҿы » иҵәаху ахазына изаҿирԥшыз ?
б ) Ишԥааирԥшуаз Павел имаҵзура ахә ҳаракны ишишьоз ?
Иисус Христос иҳадиҵеит Анцәа Иаҳра иазку ажәабжь бзиа рылаҳәара , насгьы ауаа аҵабырг дырҵара ( Матф . 28 : 19 , 20 ) .
Апостол Павел еиликаауан ус еиԥш иҟоу амаҵзура шаҟа ахә ҳаракыз .
Иара уи « анышәаԥшь ҳаԥшьаҿы » иҵәаху ахазына ҳәа азиҳәеит ( 2 Кор . 4 : 7 ; 1 Тим . 1 : 12 ) .
Ҳара ҳнаӡаӡам аҟынтә , анышәаԥшь иалху аҳаԥшьа ҳаҿурԥшыр ауеит . Аха иаҳҳәо ажәабжь зыхә ҳараку ахазына иеиԥшуп , избанзар уи ҳара ҳаиԥш , иаҳзыӡырҩуа ауаагьы наӡаӡатәи аԥсҭазаара рзаанагоит .
Убри азоуп Павел изиҳәаз : « Зегьы рзы зегьы сҽырхьысыгӡеит ма ԥыҭҩык раҟара еиқәсырхарц .
Абарҭқәа зегьы ҟасҵоит Аевангелие азы » ( 1 Кор . 9 : 22 , 23а ) .
Павел амаҵзура бзиа ибон , уи аҵаҩцәа разыҟаҵаразы имч дамеигӡаларц игәазҭанаҵон .
( Урыԥхьа Римаа рахь 1 : 14 , 15 ; 2 Тимофеи иахь 4 : 2 . )
Иара амаҵзурахьы имаз абзиабара аҿагылара ӷәӷәа ахгара ицхраауан ( 1 Фес .
2 : 2 ) . Иааҳарԥшыр шԥаҳалшо Павел иеиԥш амаҵзура бзиа ишаҳбо ?
Ишԥаҳалшо амаҵзура ахә ҳаракны ишаҳшьо ааҳарԥшыр ?
Павел амаҵзура бзиа ибон . Уи игәазҭанаҵон еснагь Аҳра аӡбахә ауаа рылаҳәара .
Апостолцәеи егьырҭ раԥхьатәи ақьырсианцәеи реиԥш , ҳаргьы иформалтәым аҭагылазаашьақәа рҿы , ауаа рацәа ахьеизо аҭыԥқәа рҿы , насгьы ҩнаҭацыԥхьаӡа ажәабжь ҳҳәоит ( Аус .
5 : 42 ; 20 : 20 ) . Алшара ҳамазар , ҳара пионерс ма ицхырааҩу пионерс амаҵ аура ҳҽазаҳшәоит .
Иара убас даҽа бызшәак ҳҵар ауеит , мамзаргьы ажәабжьҳәаҩцәа ахьазымхо аҭыԥ ахь — ҳтәылаҿы , ма даҽа тәылак ахь ҳаиасыр ҳалшоит ( Аус . 16 : 9 , 10 ) .
Дышԥалзылԥхеи Иегова Аирин амаҵзураҿы иҟалҵоз аҽазышәарақәа рзы ?
Еилҳаргап Еиду Аштатқәа рҿы инхо аҭаацәара иалам Аирин лҿырԥштәы .
Лара урысшәала ицәажәоз аиммигрантцәа ажәабжь бзиа раҳәара даара илҭахын . 1993 шықәсазы лара Ниу-Иорк иҟаз аурыс гәыԥ ахь диасит , уа 20 - ҩык раҟара ажәабжьҳәаҩцәа ракәын иҟаз .
Абар 20 шықәса инареиҳаны Аирин гәацԥыҳәарала урысшәала ицәажәо ауаа ажәабжь бзиа рзеиҭалҳәоит .
Лара илҳәоит : « Сара уи абызшәа даараӡа ибзианы издыруеит ҳәа сызҳәом » .
Ус шакәугьы , Иегова уи аиаҳәшьеи егьырҭ ажәабжьҳәаҩцәеи рҽазышәарақәа дырзылԥхеит .
Уажәшьҭа Ниу-Иорк аурыс еизарақәа фба ыҟоуп .

Аирин Абиблиа злырҵоз 15 - ҩык рыҽӡаархит .
Аирин илҳәоит : « Ҳәарада , егьырҭ ахықәкқәа рынагӡара сҽазысшәалар сылшон , аха агәра ганы сыҟоуп егьырҭ ахықәкқәа уиаҟара агәырӷьара шысзаарымгоз » .
Ишаҳбо еиԥш , Аирин лмаҵзура ахә ҳаракны илшьоит .
Ахә ҳаракны ишәшьома шәмаҵзура , насгьы иубарҭоума уи шәаамҭа шәхы ишашәырхәо ала ?
( Шәрыхәаԥш абзацқәа 11 , 12 . )
Иарбан лҵшәақәоу иаарго ашьҭашәарыцарақәа ҳарцәымшәакәа ажәабжьҳәара ҳахьаҟәымҵуа ?
Ҳмаҵзура ахә ҳаракны иаҳшьозар , апостол Павел иеиԥш ашьҭашәарыцарақәа ҳарцәымшәакәа ҳааҟәымҵӡакәа ажәабжь ҳҳәалоит ( Аус .
14 : 19 — 22 ) . 1930 - тәи ашықәсқәа рзы , насгьы 1940 - тәи ашықәсқәа рылагамҭазы Еиду Аштатқәа рҿы инхоз аишьцәа игәымбылџьбараз ашьҭашәарыцарақәа ирықәшәон .
Ус шакәызгьы , дара Павел иеиԥш Анцәа изиашаны иаанхон , насгьы рмаҵзура нарыгӡон .
Аиҳабыра ажәабжьҳәаратә ус ааныркыларц анырҭахыз , аишьцәа изныкымкәа аусӡбарҭақәа рҿы аиааира ргон . 1943 шықәсазы аиашьа Неитан Норр иажәахә аҿы далацәажәеит Еиду Аштатқәа Иреиҳаӡоу аӡбарҭаҿы иргаз иааирак .
Иара иҳәеит аишьцәа ажәабжьҳәара иаҟәыҵызҭгьы аӡбарҭаҿы ускгьы еилыргахомызт , насгьы урҭ аусқәа рыбзоурала имаҷымкәа атәылақәа рҿы ажәабжьҳәаҩцәа ажәабжьҳәаразы азин роуит ҳәа .
Егьырҭ атәылақәа рҿгьы Иегова ишаҳаҭцәа ахачҳара аадырԥшуан , уи дара ус еиԥш иҟаз аӡбаратә усқәа риааира ирыцхрааит .
Ааи , ажәабжьҳәара бзиа иаҳбозар , уи аԥышәарақәа раангьы ажәабжь бзиа аҳәара иҳацхраауеит .
Шәышԥазыҟоу шәмаҵзура ?
Ажәабжьҳәара Иегова иҳаиҭаз хәы змам аҳамҭа еиԥш ҳазыҟазар , аҳасабрба ианаҳҵо асааҭқәа мацара ракәӡам ҳзызхәыцло .
Уи аҭыԥан ҳара « Анцәа иажәабжь , ажәабжь бзиа — Аевангелие ауаа ирыларҵәауа » иҳалшо зегь ҟаҳҵалоит ( Аус . 20 : 24 ; 2 Тим . 4 : 5 ) .
Аха иарбан ҵабыргқәоу ҳара ауаа идҳарҵо ?
Шәааи еилҳаргап иарбан хазыноу Анцәа иҟынтә еиҭа иҳауз .
13 , 14 .
Иарбан хазынаҭроу Иисус дызлацәажәоз Матфеи 13 : 52 аҿы , насгьы ишԥаҳалшо ҳара уи аизырҳара ?
Ҳара даҽа хазынак ҳамоуп — уи Анцәа иаҳзааиртыз адоуҳатә ҵабыргқәа роуп .
Иегова — аҵабырг Анцәа иоуп ( 2 Сам .
7 : 28 ; Аԥсал .
30 : 6 [ 31 : 5 , АдҾ ] ) . Иҳалалу Аб иеиԥш иара бзиа дызбо зегьы аҵабырг рзааиртуеит .
Раԥхьаӡа аҵабырг анеилаҳкаа , ҳара адоуҳатә хазынақәа реизгара ҳалагеит Анцәа Иажәеи уи шьаҭас измоу алитературеи ҳрыԥхьо , иара убас аконгрессқәеи есымчыбжьа имҩаԥысуа аизарақәеи ҳарҭаауа .
Аамҭақәак рышьҭахь ҳара , инықәырԥшны иуҳәозар , ахазынаҭра ҳауит , уа Иисус излеиҳәаз ала иҿыцу , иара убас иажәу аҵабыргқәа ҳахьчоит .
( Уаԥхьа Матфеи 13 : 52 . )
Ҳара урҭ аҵабыргқәа иҵәаху ахазынақәа реиԥш иҳаԥшаауазар , Иегова ҳхазынаҭра арҭәра дҳацхраауеит .
( Уаԥхьа Ажәамаанақәа 2 : 4 — 7 . )
Аха ишԥаҳалшо урҭ рыԥшаара ?
Ҳара еснагь инарҵауланы , насгьы иааиԥмырҟьаӡакәа Анцәа Иажәеи уи шьаҭас измоу апубликациақәеи ҭаҳҵаалароуп .
Ус еиԥш иҟоу аҭҵаараҿы ҳара иҿыцу аҵабыргқәа ҳаԥшаар ҳалшоит ( Иис . Н . 1 : 8 , 9 ; Аԥсал .
1 : 2 , 3 ) . Ииуль 1879 шықәсазы раԥхьаӡа иҭыҵыз ажурнал « Сторожевая башня » аҿы иҳәан : « Аҵабырг — абнараҿы еизҳауа иӡыргам ашәҭ хәыҷы иеиԥшуп : уи аиҳарак мцыла еибарку аҳаскьын бааԥс иаҵәахит .
Аҵабырг шәыԥшаар шәҭахызар уахи-ҽни шәҷаԥшьала .
[ . . . ]
Аҵабырг шәымазар шәҭахызар — шәхы ларҟәны иҿышәх .
Аҵабырг ашәҭ цырак шәызшәмырхан .
[ . . . ]
Еизыжәгала , шәааҟәымҵӡакәа ишәыԥшаала » .
Ҳара еснагь еиҳаны аҵабыргқәа рыԥшаара ҳҽазаҳшәалароуп .
Избан ҵабыргқәак ажәуп ҳәа ҳҳәар зҳалшо , насгьы иарбан ҵабыргқәоу шәара еиҳа зыхә шәшьо ?
Ҳара еилаҳкааит зыхә ҳшьо ҵабыргқәак Анцәа ижәлар ҳанрабадыр ашьҭахь .
Убри аҟынтә урҭ ажәуп ҳәа ҳҳәар алшоит .
Иарбан ҵабыргқәоу урҭ ?
Ҳара еилаҳкааит Зегьзшаз Иегова ауаа рганахь ала агәҭакы шимоу .
Иара убас еилаҳкааит Анцәа Иԥа даашьҭны ҳара ҳахь абзиабара шааирԥшыз , насгьы агәнаҳаи аԥсреи рҟынтә ҳхы ҳшақәиҭитәыз .
Иара убас еилаҳкааит Анцәа Иаҳра агәаҟрақәа зегь шықәнахуа , насгьы анасыԥи аҭынчреи ҳаманы наӡаӡа адгьыл аҿы ҳшынхало ( Иоанн 3 : 16 ; Аат .
4 : 11 ; 21 : 3 , 4 ) . Иҟаҳҵалар акәзеи , ҵабыргк аилкаашьа аҽанаԥсахуа ?
Зны-зынла аԥааимбаражәақәа ма абиблиатә цыԥҵәахақәа рҿы еилкаарақәак рҽырыԥсахуеит .
Еилкаара ҿыцк анҳауа , иахәҭоуп аамҭа азалхны инҭырҳәыцааны уи аҭҵаара , насгьы азхәыцра ( Аус . 17 : 11 ; 1 Тим .
4 : 15 ) . Аҵабырг аилкаараҿы ихадоу аԥсахрақәа рыдагьы , ҳахшыҩ азышьҭны аԥсахра уиаҟара иузгәамҭо ахәҭақәагьы ҭаҳҵаалароуп .
Усҟан уи аҵабырг ҳхазынаҭраҿы иаанхоит .
Избан урҭ аҽазышәарақәа алҵшәа заарго ?
17 , 18 .
Ишԥаҳацхраауеи иԥшьоу адоуҳа ?
Иисус Христос иҳәеит Анцәа идоуҳа ишаҳгәаланаршәо уаанӡа еилаҳкааз аҵабыргқәа ( Иоанн 14 : 25 , 26 ) .
Иҳацхраар шԥалшо Анцәа идоуҳа ажәабжь бзиа анрылаҳҳәо ?
Абар Питер зыхьӡу аиашьа 1970 шықәсазы ихьыз .
Усҟан иара 19 шықәса ракәын ихыҵуаз , насгьы уиаҟара ҵуамызт Великобританиа иҟоу Вефиль аҿы амаҵ иуеижьҭеи .
Зны ҩнаҭацыԥхьаӡа ажәабжь аниҳәоз , ашә ааиртит 50 шықәса раҟара зхыҵуаз аԥаҵа зҿаз хаҵак .
Питер уи ахаҵа Абиблиа еиӷьны аилкаара иҭахӡами ҳәа диазҵааит .
Ахаҵа уи азҵаара даара иџьеишьеит , насгьы иеиҳәеит иҩнаҭаҿы аиудеитә раввинцәа шынхо .
Уи Питер дԥишәарц азы диазҵааит : « Сыҷқәын , исаҳәа иарбан бызшәоу Даниил ишәҟәы злаҩыз ? » — « Хәҭақәак арамеиа бызшәала » , — иҳәеит Питер .
« Араввин даара иџьеишьеит аҭак ахьыздыруаз , аха уи схаҭагьы иџьасшьеит !
Иабантәиздыруаз уи сара ?
Аҩныҟа санааи иаҳхысыз амзақәа рзы иҭыҵыз ажурналқәа „ Сторожевая башня “ , насгьы „ Пробудитесь ! “
рҿы исыԥшааит Даниил ишәҟәы хәҭак арамеиа бызшәала иҩуп ҳәа ахьаҳәоз астатиа » ( Дан . 2 : 4 , албаага ) .
Ари аҿырԥштәы ишаҳнарбаз ала , иԥшьоу адоуҳа уаанӡа ҳзыԥхьаз , насгьы ҳхазынаҭраҿы иаҳҵәахыз ҳгәаланаршәар алшоит ( Лука 12 : 11 , 12 ; 21 : 13 — 15 ) .
Ҳара Анцәа иҳаиҭо аҟәыӷара ахә ҳаракны иаҳшьозар , ҳхазынаҭра адоуҳатә ҵабыргқәа рыла арҭәра агәазыҳәара ҳауеит .
Урҭ аҵабыргқәа шаҟа бзиа иаҳбо , насгьы рыхә ҳшьо аҟара , ажәабжьҳәараҿы ҳҟазара еиӷьаҳтәуеит .
Избан ҳдоуҳатә хазынақәа рыхьчара зҳахәҭоу ?
Ари астатиа аҟынтә ҳара еилаҳкааит шаҟа ихадоу адоуҳатә хазынақәа рыхә ашьара .
Аха ҳара агәҽанызаара ааҳарԥшлароуп , избанзар Аҩсҭаа идунеии иареи рҽазыршәоит урҭ ахазынақәа рахь иҳамоу абзиабара арԥсыҽра .
Апостол Иоанн иҩуан ари адунеи , насгьы уи иҳаднагало зегьы шымҩасуа ( 1 Иоанн 2 : 15 — 17 ) .
Убри аҟынтә ҳара ҳамчқәа зегь азышьҭны адоуҳатә хазынақәа рахь абзиабара ҳахьчалароуп , насгьы урҭ рзы аџьшьара ааҳарԥшлароуп .
Шәзызхиоузеи шәара , адоуҳатә мазара ахьчаразы ?
Анцәа Иаҳра иазку аҵабырг бзиа абара ишәԥырхагахар алшо зегьы мап ацәкра шәазхиаз .
Шәмаҵзура ахә шәшьала , насгьы гәацԥыҳәарала ажәабжьҳәара шәҽалашәырхәла .
Шәҽазышәшәала иҿыцу адоуҳатә хазынақәа рыԥшаара .
Усҟан шәара амазара еизыжәгалоит аҩ иахьырымфо , аӷьыч дахьзымнеиуа — ажәҩан аҟны , « избан акәзар — шәмазара ахьыҟоу шәыгәгьы ыҟоуп » ( Лука 12 : 33 , 34 ) .
АНЦӘА ИЕГОВА ақьырсианцәа ргәазҭеиҵоит ирыбжьоу иҭынчу аизыҟазаашьақәа рыхә ршьаларц , насгьы урҭ рыхьчаразы ирылшо зегь ҟарҵаларц .
Ус аныҟаҳҵо , ақьырсиантә еизараҿы акзаареи аҭынчреи ыҟоуп .
Уи аҭынчра аимак-аиҿакқәеи аилибамкаарақәеи иарааԥсахьоу ауаа аизарахь инанагоит .
Абар Мадагаскар иҟалаз .
Еицырдыруаз аԥшҩы Иегова ишаҳаҭцәа рыбжьара иҟоу акзаара даара иџьеишьеит .
Иара дхәыцуан : « Ҽнак зны динхаҵарак сыдыскыларц сыӡбар , хымԥада абри адинхаҵара ауп иалысхуа » .
Ԥыҭрак ашьҭахь иара аԥшра даҟәыҵит .
Анаҩс мызқәак рыҩныҵҟа иҭаацәалазаара Анцәа инормақәа ирықәшәаларц азы аԥсахрақәа ҟаиҵон .
Аҵыхәтәаны Иегова , аҭынчра Анцәа , имаҵ аура далагеит .
Ари ахаҵа иеиԥш , есышықәса зықьҩыла ауаа ақьырсиантә еизарахь иаауеит , уа дара изызгәаҟуаз аҭынчра рыԥшаауеит .
Аха Абиблиа еилыкка иаҳнарбоит « ашьыцра шҳам » , насгьы аҭыӡшәаҟаҵара аизараҿы аиҩызара шыбжьырхуа , насгьы ауадаҩра ӷәӷәақәа шцәырырго ( Иак . 3 : 14 — 16 ) .
Аха Абиблиаҿы иара убас иануп ус еиԥш иҟоу ауадаҩрақәа рҽырцәыхьчареи аҭынчра ахьчареи иҳацхраауа алабжьарақәа .
Урҭ рықәныҟәара еиҳа иаҳзымариахарц азы , шәааи еилҳаргап аԥсҭазаара аҟынтә иаагоу ҿырԥштәқәак .
« Аус сыцызуаз аиашьеи сареи ахаан ҳҳәатәы еиқәшәомызт .
Зны иареи сареи ҳшеибарҳәҳәоз ҩыџьа ауаа ҩналеит .
Дара иҟаз рбеит » ( КРИС ) .
« Лассы-лассы ажәабжьҳәара исыццалоз аиаҳәшьа иаалырҟьаны ажәабжьҳәара сыццара мап ацәылкит .
Нас зынӡа сацәажәара даҟәыҵит .
Иҟалаз ҳәа ак сзеилымкааит » ( ЏЬАНЕТ ) .
« Сара ҩыџьа ақьырсианцәа ҭелла срацәажәон .
Руаӡәк абзиараз иҳәеит , сара сгәы иаанагеит уи аҭел ирцәеит ҳәа .
Усҟан иара иҽеим жәақәак ихысҳәааит .
Аха ишеилкаахаз ала , иара зегь иаҳауан » ( МАИКЛ ) .
« Ҳаизараҿы ҩыџьа апионерцәа аилибамкаарақәа рызцәырҵит .
Руаӡәк егьи дааҟәымҵӡакәа длырџьон .
Урҭ реимак-реиҿакқәа ҳара зегьы ҳгәы карыжьуан » ( ГЕРИ ) .
Угәы иаанагар алшоит арҭ аҭагылазаашьақәа уиаҟара иӷәӷәам ҳәа .
Аха уеизгьы , урҭ ахьаа ӷәӷәа узааргар , насгьы доуҳала аԥырхага урҭар алшоит .
Шаҟа ҳгәы иахәозеи урҭ аишьцәеи аиаҳәшьцәеи абиблиатә лабжьарақәа рхы иархәаны аҭынчра ахьырыхьчаз !
Иарбан принципқәоу дара ирыхәаз ?
« Амҩан шәмеислан » ( Аҟаз .
45 : 24 ) . Ари алабжьара Иосиф иашьцәа аҩныҟа раб иахь ианцоз ириҭеит .
Шаҟа аҟәыӷара аҵази ари алабжьара !
Ауаҩы иаразнак иԥсахы еибакуазар , егьырҭ реисра далагар ауеит .
Хыхь зыӡбахә ҳәаз Крис еиликааит аграқәа шимаз : иара аԥагьара ааирԥшуан , насгьы алабжьара дықәныҟәомызт .
Уи иҽиԥсахыр иҭахын аҟынтә , лассы-лассы дзеисуаз аиашьа иҿаԥхьа аҭамзаара шьҭеиҵеит , насгьы иԥсахы еибамкларц азы ихы аус адулара далагеит .
Крис иҽшиԥсахуаз аниба , иҩызагьы уи аҟаҵара иҽазишәеит .
Уажәы дара Иегова имаҵ ахьеицыруа даара еигәырӷьоит .
« Гәаартылатәи аицәажәара ахьыҟам , апланқәа хыбгалоит » ( Ажәам .
15 : 22 ) . Џьанет еилылкааит лара ари алабжьара дықәныҟәар шакәу .
Лара илыӡбеит уи аиаҳәшьа длацәажәарц .
Ианеицәажәоз Џьанет аиаҳәшьа дзыргәааз лзеиҭалҳәарц длыҳәеит .
Раԥхьа аҩыџьагьы ирҳәо иақәшәомызт .
Аха дара ҭынч рцәаныррақәа еибырҳәеит , анаҩс аҭагылазаашьагьы ҭышәынтәалеит .
Аиаҳәшьа илбеит лара ииашамкәа ак шеилылкааз , насгьы Џьанет акгьы шылхарам .
Лара Џьанет лҿаԥхьа аҭамзаара шьҭалҵеит , уажәы дара Иегова имаҵ еицыруеит .
« Амҭанагарҭаҿ умҭа уманы уаннеиуа аамҭазы , убраҟа уашьа уара уахь агәынхара шимоу анугәалашәалакь , инаугаз амҭа иара амҭанагарҭаҿ иааныжьны , уҿынаханы уашьа иҿы унеи , заа иара уинышәа , нас унеины умҭатә нагӡа » ( Матф . 5 : 23 , 24 ) .
Иҟалап шәара Иисус ашьхаҿы ииҳәаз ажәахә аҿы иааигаз ари алабжьара шәгәалашәозар .
Маикл шаҟа ииашамкәа ихы мҩаԥигаз анеиликаа , даара ицәымыӷхеит .
Иара уи аиашьа динышәарц азы илшоз зегь ҟаиҵеит .
Урҭ еибабеит , насгьы Маикл ахынраалара аарԥшны аҭамзаара шьҭеиҵеит .
Иалҵшәахазеи уи ?
Маикл иҳәоит : « Сашьа гәыкала исанаижьит » .
Дара иахьагьы еиҩызцәоуп .
« Аӡәи-аӡәи шәеибашаҭа , шәгәеизынхарақәа , шәгәалақәа шәыбжьышәх , ишәанеибажь » ( Кәал . 3 : 12 — 14 ) .
Ишԥарылшеи хыхь зыӡбахә ҳҳәоз ҩыџьа аиаҳәшьцәа реилибамкаарақәа рыӡбара ?
Аизара аиҳабы ақьиара аарԥшны абарҭ азҵаарақәа ирызхәыцырц дрыцхрааит : « Иҳамоума ҳара азин ҳаимак-аиҿакқәа рыла егьырҭ ргәы акажьра ?
Иҳамоума ҳара мзызк ҳзыргәаази ҳареи ҳмеинышәакәа анаҩсгьы Иегова имаҵ аура ? »
Апионерцәа ари алабжьара рыдыркылеит , уажәы реизыҟазаашьақәа бзиоуп , насгьы игәырӷьаҵәа ажәабжь бзиа ауаа ирыларҳәоит .
Аӡәы шәиргәаазар , шәҽазышәшәа Кәаласаа рахь 3 : 12 — 14 аҿы иаагоу апринцип ақәныҟәара .
Аӡәырҩы еилыркааит иаҭаху — ари ахынраалара аарԥшны баша узыргәааз ианажьра , насгьы зегь ахашҭра шакәу .
Аха иҟалалоит уи аназымхо .
Усҟан Матфеи 18 : 15 аҿы иаагоу апринцип ҳацхраар ауеит .
Ҳәарада , ари Иисус илабжьара иаанарԥшуеит ауаҩы даҽаӡәы иганахь ала агәнаҳа ӷәӷәа аныҟаиҵо ихы шымҩаԥигаша .
Аха шәара уи шәҭагылазаашьаҿгьы шәхы иашәырхәар шәылшоит .
Шәзыргәааз шәнаидгыланы , ахынраалара аарԥшны шәиацәажәа , насгьы шәеилибамкаара шәыӡба .
Ҳәарада , Абиблиаҿы иара убас иаагоуп аҭынчра ахьчара иҳацхраауа еиҭа алабжьарақәа .
Қәҿиарала урҭ рықәныҟәаразы адоуҳа иалҵшәоу аҟазшьақәа аарԥшлатәуп , — « абзиабара , агәырӷьара , амшхәыбзазара , азҩыдара , нарха змоу ачҳара , аразра , агәыҳалалра , агәрагара , ахаара-ҟәымшәышәра , аҽынкылара » ( Гал . 5 : 22 , 23 ) .
Анцәа игәаԥхо арҭ аҟазшьақәа амеханизмқәа ирхьыршьуа ахәша иаҩызоуп .
Урҭ ҳацхраауеит иҭынчу аизыҟазаашьақәа рыхьчара .
Ҳара зегьы досу ҳхатә ҟазшьақәа ҳамоуп , уи егьырҭи ҳареи ҳаиҩызара арбеиоит .
Аха ҳҟазшьақәа реиԥшымра аимак-аиҿакқәа цәырыргалар ауеит .
Аԥышәа змоу аизара аиҳабы абри аҩыза аҿырԥштәы ааигеит : « Иԥхашьоу ауаҩы ацәажәара бзиа избо , насгьы уи ззымариоу ауаҩы иҿаԥхьа уамашәа ихы ибозар алшоит .
Ари аиԥшымра уиаҟара аҵакы амамшәа угәы иаанагар ҟалоит , аха уи ауадаҩра ӷәӷәақәа аанагар алшоит » .
Аха еснагь ауадаҩрақәа рызцәырҵуама зҟазшьақәа еиԥшым ҩыџьа ауаа ?
Шәааи апостолцәа Пиотри Иоанни ҳгәалаҳаршәап .
Дзеиԥшрауаҩызи Пиотр ?
Иҟалап шәара ишәҳәар уи ирласны еилашәоз , насгьы зхы иҭаз зегь зҳәоз уаҩын ҳәа .
Иаҳҳәар ҳалшозеи Иоанн изы ?
Иара егьырҭ бзиабарала дырзыҟан , ак аҳәара , ма аҟаҵара дахыццакуамызт .
Пиотри Иоанни рҟазшьақәа еиԥшымызт , аха дара еинааланы Иегова имаҵ еицыруан ( Аус . 8 : 14 ; Гал .
2 : 9 ) . Ишаҳбо ала , ақьырсианцәа рҟазшьақәа еиԥшымзаргьы , аусеицура рылшоит .
Иҟалап шәеизараҿы иашьак ииҳәо , мамзаргьы иҟаиҵо шәаргәамҵуазар .
Аха ишәхашәмыршҭлан Христос иара изгьы дшыԥсыз , убри аҟынтә бзиа дыжәбалар ауп ( Иоанн 13 : 34 , 35 ; Рим .
5 : 6 — 8 ) . Ииашаӡам уи ауаҩы иҽицәыԥхьакра , мамзаргьы ахаангьы шәзеиҩызцәахом ҳәа ахәыцра .
Еиӷьуп шәхы шәазҵаар : « Ари аиашьа Абиблиа иаҿагыло кыр ҟаиҵома ?
Иара цасҳәа сгәы ԥижәарц дашьҭоума ?
Мамзаргьы баша ҳҟазшьақәа еиԥшыму ? »
Еиҳа ихадоу азҵаара : « Иарбан ҟазшьақәоу сара уи иҿысҵаар сылшо ? »

Иаҳҳәап , ауаҩы ацәажәара бзиа ибозар , шәара еиҳарак ҿышәымҭуазар , шәазхәыц иара ажәабжьҳәараҿы ацәажәара алагара шаҟа изымариоу .
Шәара ишәылшоит ажәабжьҳәара шәеиццарц идыжәгалар , ак иҿышәҵаарц азы .
Мамзаргьы иҟалап иара лассы-лассы агәыҳалалра ааирԥшуазар , аха шәара уи шәцәыцәгьазар .
Шәазхәыц шаҟа агәырӷьара иоуа зықәрахь инеихьоу , ичмазаҩу , мамзаргьы ак иаргәаҟуа данрыцхраауа .
Ҩыџьа ауаа зынӡа еиԥшымзаргьы , урҭ еиҩызцәахар рылшоит .
Даара ихадоуп ауаҩы иҟазшьа бзиақәа рызхәыцра .
Иҟалап шәара шәеиҩызцәа гәакьамхаргьы , аха аҭынчра шәыбжьазаауеит .
Уи шәара шәеиԥш , аизарагьы ахәарҭа азаанагоит .
Иҟалап Еводиеи Синтихиеи рҟазшьақәа зынӡа еиԥшымызҭгьы .
Аха апостол Павел урҭ ааиԥхьон « еизыразрала Иҳақәиҭу иҿы » иҟазарц ( Флп . 4 : 2 ) .
Шәҽазышәшәома шәара ус еиԥш иҟоу акзаареи аҭынчреи рыхьчара ?
Иҽеим ацәаныррақәа ашәҭқәа ирылиаауа аҳаскьын бааԥс иеиԥшуп .
Урҭ ацәаныррақәа шьаҭанкыла иҵҳамхыр , еиҳагьы ирызҳалоит .
Мыцхәы агәаара ааҳарԥшуазар , уи аизара зегьы ианыруеит .
Иеговеи ҳашьцәеи рахь иҳамоу абзиабара ҳгәазҭанаҵоит ауаа рҟазшьақәа реиԥшымра Анцәа ижәлар рыбжьара иҟоу аҭынчра еиланамгарц азы иҳалшо зегь аҟаҵара .
Ахынраалара аашәырԥшыр , насгьы иҭынчу аизыҟазаашьақәа рыхьчара шәҽазышәшәар , уи иаанаго алҵшәа џьашәшьар ауеит
Аҭынчра шьақәҳаргыларц азы аимак-аиҿакқәеи аилибамкаарақәеи рыӡбара ҳҽазаҳшәозар , уи иаанаго алҵшәа џьаҳшьар ауеит .
Абар қьырсианк лҿырԥштәы .
Лара илҳәоит : « Сгәы иаанагон иаҳәшьак ахәыҷқәа реиԥш дсызныҟәоит ҳәа .
Уи сара даара саргәамҵуан .
Убри аҟынтә ихжәаны лацәажәара салагеит .
Сара схәыцуан : „ Уи исықәнаго апатуқәҵара аалырԥшуам .
Убри аҟынтә саргьы апатуқәҵара аасырԥшлаӡом “ » .
Анаҩс аиаҳәшьа лхаҭа лхы шымҩаԥылгоз дазхәыцуа далагеит .
Лара илҳәоит : « Сара игәасҭеит схаҭа аграқәа шсымоу , уи сгәы канажьит .
Еилыскааит сҽысыԥсахыр шакәу .
Иегова зегь изеиҭасҳәан , аиаҳәшьа ҳамҭа хәыҷык лзаасхәеит , насгьы ақьаад аҿы схымҩаԥгашьазы аҭамзаара шышьҭасҵо анысҵеит .
Ҳара ҳаигәыдибаҳәҳәалан , зегь ҳхашҭырц ҳаӡбеит .
Уаҳа ҳара ауадаҩрақәа ҳамамызт » .
Ауаа даара аҭынчра рҭахуп .
Аха аӡәырҩы иааныркыло аҭыԥ рцәыӡуашәа анырбо , мамзаргьы аԥагьара анаадырԥшуа , гәымбылџьбарала рхы мҩаԥыргоит .
Лассы-лассы убас ҟазҵо Иегова имаҵ зымуа роуп , аха Иегова имаҵзуҩцәа рыбжьара еснагь аҭынчреи акзаареи ыҟазар ауп .
Павел Анцәа идоуҳа ацхыраарала иҩит : « Сара . . . сшәыҳәоит ишәымоу аԥсҭазаара ааԥхьара ишаҭәоу ала имҩаԥыжәгаларазы , аӡәи-аӡәи шәеизгәыкла , шәеибашаҭала , хачҳарала шәеизыҟаз , бзиа шәеибабала , шәашьҭаз доуҳала аҟазаареи аҭынчреи ракзаара » ( Еф . 4 : 1 — 3 ) .
Акзаареи аҭынчреи даара рыхә ҳаракуп .
Шәааи урҭ ҳарӷәӷәалап , насгьы ҳабжьара ицәырҵыр алшо аилибамкаарақәа зегьы ҳаӡбалап .
Павел зцәаныррақәа раанкылашьа злымшоз , ирласны еицрашәоз уаҩын .
Иара дқьырсианхаанӡа « Иҳақәиҭу иҵаҩцәа рышьра дазгәышьуа » игәашыра еиқәтәомызт ( Аус .
9 : 1 ) . Ԥыҭрак ашьҭахь иара ихаҭа иҳәеит Христос ишьҭанеицәа ҵыхәаԥҵәарада иргәаҟуан ҳәа ( Аус . 26 : 11 ) .
Павел аӡы иҽанӡааих ашьҭахь даараӡа иҽиԥсахит , аха уеизгьы ауаа уаанӡа дшыҟаз рхашҭуамызт .
Абиблиаҿы иануп аамҭақәак анҵы , иерусалимтәи аишьцәа зегьы уеизгьы « ицәшәон , ҵаҩык иаҳасабала игәрагара алшоит ҳәагьы ргәы иаанагомызт » ҳәа ( Аус . 9 : 26 ) .
Павел Иерусалимҟа данца , уа иҟаз аишьцәа игәра ргаӡомызт .
Аха Кипр аҟынтәи иҟаз аиашьа Иосиф дицхрааит . Иара ақьиара злаз иашьан , аизарагьы пату иқәырҵон , насгьы бзиа дырбон .
Убри аҟынтә аишьцәа иара Варнава ихьӡырҵеит , уи иаанагон « агәыжьжьара аԥа » ( Аус .
4 : 36 , 37 ) . Дышԥаицхрааи Варнава Павел ?
Абиблиаҿы иануп : « Варнава уи Апостолцәа рҿы днеигеит , ирзеиҭеиҳәеит амҩа даныла дышнеиуаз Иҳақәиҭу дшибаз , дшизаатыз . . . иара убас Дамаск ақалақь аҿы дымшәа-дмырҳа Иисус ихьӡала дышуазҳәоз , иҵара шрылаирҵәоз » ( Аус . 9 : 26 — 28 ) .
Варнава ииҳәаз ианазыӡырҩы , иерусалимтәи аишьцәа Павел иганахь ала ргәаанагара рыԥсахит .
Иаарласны ҩыџьа арҭ ақьырсианцәа амиссионертә ныҟәара еиццеит ( Аус . 13 : 2 , 3 ) .
Иҟалап Варнава Павел иааирԥшуаз агәацԥыҳәара , насгьы иаартны зегь ахьиҳәоз ахә ишьозҭгьы .
Павелгьы хымԥада Варнава илаз ақьиареи егьырҭ рыцхраараҿы имаз аҟазареи рыхә ишьон .
Ус шакәызгьы , Абиблиаҿы иануп зны дара ак « рзеимакырахеит » ҳәа .
Избан ?
Уаҟа ианӡам уи зыхҟьаз рҟазшьақәа ахьеиԥшмыз акәын ҳәа .
Иҟалаз убри ауп , дара аимак рызцәырҵит Марк амиссионертә маҵзура данаало данымаало аганахь ала ( Аус .
15 : 36 — 40 ) . Павели Варнавеи еиԥшымызт , аха абри ҟалаанӡа дара қәҿиарала амаҵ еицыруан .
Уи адагьы , реилибамкаара рыӡбазар ауеит , избанзар , Абиблиа ишаҳәо ала , Павели Марки амаҵ еицыруан ( Кәал . 4 : 10 ) .
Ари аҿырԥштәы ишаҳнарбаз еиԥш , ауаа рҟазшьақәа еиԥшымзаргьы , уи еснагь аимак-аиҿакқәа цәырнагом .
© 2017 Watch Tower Bible and Tract Society of Pennsylvania
АЦӘАҾЫ :
Афинақәа рҿы аишьцәеи аиаҳәшьцәеи Аҳра ашәақәа ҳәо аамҭа еицырхыргоит .
АЖӘАБЖЬҲӘАҨЦӘА
АБИБЛИАТӘ ҴАРАҚӘА
2016 ШЫҚӘСАЗЫ АХӘЫЛԤАЗ АҾЫ ИҞАН
Бесплатно .
Это издание — часть всемирной библейской просветительной деятельности , которая проводится христианскими Свидетелями Иеговы и поддерживается добровольными пожертвованиями .
Даҽакала иарбамзар , Ауриатә Ҩырақәа рҟынтә ацитатақәа еиҭагоуп урысшәала иҭыжьу « Иԥшьоу Аҩыра — Адунеи ҿыц аиҭага » аҟынтә , Ақьырсиантә Бырзен Ҩырақәа аагоуп аԥсышәала иҭыжьу Ауасиаҭ Ҿыц аҟынтә , Аԥсаломқәа рҟынтә ацитатақәа аагоуп аԥсышәала иҭыжьу Аԥсалҭыр аҟынтә ( ириашоуп иҿыцу аҩышьаԥҟарақәа инарықәыршәаны ) .
Егьи аиҭага : АдҾ — ацитатақәа еиҭагоуп урысшәала иҭыжьу « Иԥшьоу Аҩыра — Адунеи ҿыц аиҭага » аҟынтә .
« Ауаа ирдыруазарц , уара Иегова ҳәа ахьӡ змоу , уара заҵәык шуакәу адгьыл аҿы Зегьирхаку » ( АԤСАЛ . 83 : 18 , АдҾ ) .
АШӘАҚӘА : 9 , 22
Избан Иегова закәанла анапхгара аҟаҵара азин шимоу ашьақәырӷәӷәара иазку ауаа зегь ирыҵанакуа азҵаара даара изхадоу ?
Ишԥашьақәирӷәӷәеи Иов иԥышәарақәа рҿы Иегова закәанла анапхгара аҟаҵара азин шимоу , насгьы иарбан гхоу уи иҟаиҵаз ?
Ишԥаҳалшо ҳара Иегова инапхгара адгылара ?
1 , 2 . а ) Иарбан зҵаароу ауаа зегьы ирыҵанакуа ?
б ) Избан уи азҵаара ҳара ҳзы даара изхадоу ?
ИАХЬА аӡәырҩы ауаа рзы аԥара аасҭа еиҳау акгьы ыҟам .

Урҭ зызхәыцуа амал шдырҳаша , насгьы идырҳаз шырцәымӡша мацара ауп .
Егьырҭ ауаа рзы зегь раасҭа ихадоу рҭаацәара , ргәабзиара , насгьы рхатә еихьӡарақәа роуп .
Аха еиҳа ихадоу , насгьы ауаа зегьы ирыҵанакуа азҵаара — ари Иегова закәанла анапхгара аҟаҵара азин имоу имаму ашьақәырӷәӷәара ауп .
Ҳара уи ахаан иаҳхаҳмыршҭлароуп .
Есыҽнытәи ҳусқәа ирыхҟьаны иаҳхашҭыр алшоит Иегова закәанла напхгара аҟаҵара азин шимоу ашьақәырӷәӷәара шаҟа ихадоу .
Иара убас ҳаԥсҭазаараҿы иаҳԥыло ауадаҩрақәа уи азҵаара ҳшазыҟоу ианырыр алшоит .
Иегова инапхгара ҳадгылозар , усҟан ауадаҩрақәа рыхгара еиҳа иаҳзымариахоит , насгьы Иегова ҳаизааигәахоит .
Ишьақәирӷәӷәози Аҩсҭаа Анцәа инапхгара аганахь ала ?
Аҩсҭаа Аџьныш иҿагылара Иегова закәанла анапхгара аҟаҵара азин имоу имаму азҵаара цәырнагеит .
Аҩсҭаа ишьақәирӷәӷәон Анцәа ииашам напхгаҩуп , насгьы ишамҭақәа зегь иреиӷьу риҭом ҳәа .
Аџьныш иҳәарц иҭахын ауаа рхала анапхгара рулар , еиҳа насыԥ шроуа ( Аҟаз . 3 : 1 — 5 ) .
Иара убас Аҩсҭаа иҳәеит ауаҩы аҵыхәтәанынӡа Анцәа дышизиашам , аԥышәара ӷәӷәа иақәшәо дарбанзаалак Анцәа инапхгара мап ацәикуеит ҳәа ( Иов 2 : 4 , 5 ) .
Аҩсҭаа ишьҭихыз азҵаарақәа ирыхҟьаны , Иегова ауаа аамҭа риҭеит рхаҭа ирбарц Анцәа ииашоу инапхгара ада рыԥсҭазаара зеиԥшрахо .
Избан Анцәа инапхгара иадҳәалоу азҵаара аӡбара заҭаху ?
Иегова , ҳәарада , идыруан Аџьныш ииҳәаз шымцыз .
Избан нас уи диашоу диашаму шьақәирӷәӷәарц аамҭа зииҭаз ?
Ари азҵаара аҭак ахшыҩ змоу ашамҭақәа зегьы ирыҵанакуеит .
( Уаԥхьа Аԥсалом 83 : 18 , АдҾ . )
* Адами Евеи Иегова инапхгара мап ацәыркит , убасҵәҟьа ҟарҵеит урҭ ирхылҵыз аӡәырҩы .
Убри аҟынтә амаалықьцәеи ауааи ирызцәырҵыр алшон агәҩара : Аҩсҭаа диашазҭгьы ?
Уи азҵаара аҭак шьақәырӷәӷәахаанӡа ажәларқәа , арасақәа , аимшьҭрақәа , аҭаацәарақәа , насгьы хаҭала ауаа аҭынчреи акзаареи роуам .
Аха Иегова анапхгара аҟаҵара закәанла азин шимоу анышьақәирӷәӷәалак , изыӡырҩло ашамҭақәа зегьы ииашоу инапхгара аҵаҟа наӡаӡа инхалоит .
Жәҩантәыла зегь аҿы аҭынчра ҟалоит ( Еф .
1 : 9 , 10 ) . Ишԥаҳалшо Иегова инапхгара ҳшадгыло аарԥшра ?
Иаарласны Анцәа анапхгара аҟаҵара закәанла азин шимоу шьақәырӷәӷәахоит , уи иаанарԥшуеит Аҩсҭааи ауааи рнапхгара алҵшәа шамам .
Уи аҵыхәтәа ԥҵәахоит .
Амессиантә Аҳра ацхыраарала Анцәа инапхгара ахықәкы нанагӡоит , насгьы Анцәа изиашаны иаанхо зегьы ишьақәдырӷәӷәоит иара инапхгара иадгыло ауаа шыҟоу ( Ис . 45 : 23 , 24 ) .
Ишәҭахума шәара урҭ шәыруаӡәкзар ?
Уи азы еснагь Анцәа инапхгара иадҳәалоу азҵаара шаҟа ихадоу ҳгәалашәозароуп .
Шаҟа ихадоузеи Иегова закәанла анапхгара аҟаҵара азин шимоу ашьақәырӷәӷәара ?
Хыхь ишҳәаз еиԥш , Иегова закәанла анапхгара аҟаҵара азин шимоу ашьақәырӷәӷәара зегь раасҭа ихадоу зҵаароуп .
Уи ҳхатә насыԥ аасҭа ихадоуп .
Аха иаанагома уи ҳаиқәхара уиаҟара ихадам , ма Иегова бзиа ҳаибом ҳәа ?
Ҳәарада , мап !
Избан ус ҳҳәар зҳалшо ?
7 , 8 .
Избан Иегова закәанла анапхгара аҟаҵара азин шимоу ашьақәырӷәӷәареи иқәыргәыӷрақәа рынагӡареи зеидҳәалоу ?
Иегова ауаа даара бзиа ибоит , насгьы рыхә ҳаракны ишьоит .
Наӡаӡатәи аԥсҭазаара ҳаурц азы иара Иԥа иԥсҭазаара ҳахҭынҵара дазхиан ( Иоанн 3 : 16 ; 1 Иоанн 4 : 9 ) .
Иегова ииҳәаз наимыгӡар , усҟан Аџьныш Анцәа изиҳәаз иашазшәа алҵуеит : Анцәа ишамҭақәа рҟынтә ибзиоу ак рцәиҵәахуазшәа , насгьы инапхгара иашамызшәа .
Иара убас аҵабырг иаҿагыло Иегова иқәыргәыӷрақәа ирхыччаны ирҳәалоит : « Ианбаҟалои мшәан ҳзықәдыргәыӷыз Уи иаара ?
Зны адунеи иахыз ҳабацәа цеит , иқәҵит , иара адунеи ахаҭа ршазаахыс ишыҟац иҟоуп » ( 2 Пиотр 3 : 3 , 4 ) .
Убри аҟынтә Иегова дацклаԥшуеит анапхгара аҟаҵара закәанла азин шимоу ашьақәырӷәӷәара изыӡырҩуа ауаагьы аиқәырхара рзаанагарц .
( Уаԥхьа Исаиа 55 : 10 , 11 . )
Уи адагьы , Иегова инапхгара абзиабара шьаҭас иамоуп .
Убри аҟынтә ҳара агәра ганы ҳаҟоуп Иегова ииашоу имаҵзуҩцәа еснагь бзиа ишибало , насгьы еснагь рыхә ҳаракны ишишьало ( Ақәҵ .
34 : 6 ) . Иегова инапхгара иадҳәалоу азҵаара ахьхадоу иаанагаӡом Анцәа иҿаԥхьа ҳаиқәырхара хадам ҳәа .
Ҳара еилаҳкаауеит Анцәа инапхгареи ҳаиқәырхареи ирзалху арольқәа шрымоу .
Уи ҳацхраауеит аимактә зҵаара ҳхаҳмыршҭларц , насгьы Иегова ииашоу инапхгара ҳадгылазарц .
Ииҳәози Аҩсҭаа Иов изкны ?
( Шәахәаԥш астатиа алагамҭаҿы иаагоу асахьа . )
Раԥхьаӡа иҩыз Абиблиа ашәҟәқәа ируаку ашәҟәы Иов аҟынтә иаҳбарҭоуп зегь раасҭа ихадоу аилкаара шҳахәҭоу .
Уа ишаҳәо ала , Аҩсҭаа ишьақәирӷәӷәон Иов Анцәа дышицәхьаҵуа , уи аԥышәара ӷәӷәа дақәшәар .
Аҩсҭаа Анцәа идигалеит Анцәа ихаҭа Иов диргәаҟырц .
Иегова уи ҟаимҵеит , аха иара Аҩсҭаа илиршеит Иов иԥышәара .
Анцәа иҳәеит : « Иара имоу зегьы — унапаҿы иҟоуп » .
( Уаԥхьа Иов 1 : 7 — 12 . )
Аамҭа кьаҿк иалагӡаны Иов имаҵзуҩцәеи , имазареи , бзиа иибоз ихәыҷқәеи ицәыӡит .
Аҩсҭаа урҭ агәаҟрақәа зегь зхароу Анцәа иакәызшәа агәаанагара узцәырҵыртә еиԥш иҟаиҵеит ( Иов 1 : 13 — 19 ) .
Анаҩс Аҩсҭаа Иов дзыргәаҟуаз ачымазара бааԥс иирхьит ( Иов 2 : 7 ) .
Иов ихьаа еиҳагьы иӷәӷәахеит иԥҳәыси ҩызцәас ииԥхьаӡози рҟынтә игәы изырхьуаз ажәақәа аниаҳа ( Иов 2 : 9 ; 3 : 11 ; 16 : 2 ) .
а ) Ишԥааирԥши Иов Анцәа дышизиашаз ?
б ) Иарбан гхоу Иов иҟаиҵаз ?
Иҟалазеи аҵыхәтәаны ?
Еилкаахеит Аҩсҭаа иажәақәа шымцыз .
Иов Анцәа дицәхьамҵӡеит ( Иов 27 : 5 ) .
Аха аамҭак азы иара еиҳа ихадоу ихашҭит .
Иара дышиашаз ашьақәырӷәӷәара мацара акәын дзызхәыцуаз , уи адагьы , игәаҟрақәа мзызс ирымоу еиликаар иҭахын ( Иов 7 : 20 ; 13 : 24 ) .
Иов ицәаныррақәа еилаҳкаар ҳалшоит , избанзар иара ирацәаны агәаҟрақәа ихигеит .
Аха Иегова уи уеизгьы дириашарц иӡбеит .
Иеиҳәазеи иара ?
11 , 12 .
Иеилиркаазеи Иегова Иов , насгьы ишԥаидикылеи иара Анцәа иажәақәа ?
Иегова Иов иеиҳәаз ажәақәа ануп ашәҟәы Иов ԥшь-хык рҟны — 38 - тәи ахы инаркны 41 - тәи ахы аҟынӡа .
Аха уа ианӡам Анцәа Иов игәаҟрақәа мзызс ирымаз иеиҳәеит ҳәа .
Иегова Иов даниацәажәоз , хықәкыс имаӡамызт уи агәаҟрақәа дызрықәшәаз иеилыркаара , избанзар Анцәа ахыриашара иҭахӡамызт .
Иегова Иов иеилиркаар иҭахын иара Зегьирхаку Анцәа диҿурԥшуазар дзеиԥшраз .
Иара убас Анцәа Иов иеилиркааит уи аасҭа ихадоу азҵаарақәа шыҟоу .
( Уаԥхьа Иов 38 : 18 — 21 . )
Уи Иов ихадоу игәаланаршәеит .
Иаҳҳәар ҳалшома Иегова дыџьбарацәан ҳәа , Иов ихигаз зегь ашьҭахь ириашара дахьалагаз ?
Мап , Иовгьы ус игәы иаанагомызт .
Иара еиликааит Анцәа уи иеиҳәарц ииҭахыз , насгьы дахьириашаз азы аџьшьара ааирԥшит .
Иара иҳәеит : « Сажәақәа мап рцәыскуеит , сахьхәуеит асабеи ахәеи сылатәаны » .
Шаҟа алҵшәа ааргазеи Анцәа иаартны ииҳәаз , аха уи аамҭазгьы угәы шьҭызхуаз ажәақәа ! ( Иов 42 : 1 — 6 ) .
Уи аԥхьа иқәыԥшыз Елиуи Иов алабжьара ииҭахьан ( Иов 32 : 5 — 10 ) .
Иов Иегова иажәақәа данрықәныҟәа , Анцәа егьырҭ идирбеит Иов аԥышәарақәа раан иааирԥшыз азиашара ахә ҳаракны ишишьаз ( Иов 42 : 7 , 8 ) .
Ицхраазеи Иов Иегова ииҳәаз азхәыцра аԥышәарақәа рышьҭахьгьы ?
Иов Иегова ииҳәаз дахьазхәыцуаз анаҩсгьы ицхраауан .
Избан ус ҳҳәар зҳалшо ?
Иегова Иов анаҩстәи иԥсҭазаараҿы уаанӡа аасҭа еиҳаны азылԥхарақәа ииҭеит , аха Иов иԥсҭазаара еиҭашьақәгыларц азы аамҭа иҭахын , избанзар уи ашьҭахь иара быжьҩык аԥацәеи хҩык аԥҳацәеи ихылҵит ( Иов 42 : 12 — 14 ) .
Ҳәарада , Иов Аҩсҭаа ихҟьаны иԥсыз ихәыҷқәа гәхьааигон .
Иҟалап иара ихигаз ауадаҩрақәа лассы-лассы игәалашәозҭгьы .
Игәаҟрақәа мзызс ирымаз шеиликаазгьы , иҟалап иара ихы дазҵаауазҭгьы : избан Анцәа уи зиаиҩыжьыз ?
Уи дзызхәыцуазаалакгьы , иара Иегова иеиҳәаз игәалашәон .
Уи ицхраауан иҟалаз ииашаны аилкаара , насгьы агәырҭынчра аԥшаара ( Аԥсал . 93 : 19 [ 94 : 19 , АдҾ ] ) .
Иҳалшома ауадаҩрақәа раан зегь раԥхьаӡа иргыланы Анцәа инапхгара азхәыцра ?
( Шәахәаԥш абзац 14 . )
Иаҳнарҵозеи ҳара Иов ихҭыс ?
Иарбан хәарҭоу иалҳкаар ҳалшо Иов ихҭыс ?
Уи ҳаԥсҭазаараҿы ихадаҵәҟьоу аилкаареи агәырҭынчра аԥшаареи иҳацхраауеит .
Иегова уи аҭоурых аанхарц иҟаиҵеит « ҳара иҳалабжьарц . . . ахачҳара аарԥшуа , урҭ Аҩырақәа ирҳәоз азхаҵаны , гәыӷрала ҳаҟазааразы » ( Рим .
15 : 4 ) . Ари ахҭыс иаҳнарҵоит Иегова инапхгара иадҳәалоу азҵаара ҳхашҭыртә аҟынӡа ҳнеиртә еиԥш ҳауадаҩрақәа ҳарзымхәыцларц .

Уи азы ҳаргьы Иов иеиԥш имариам аҭагылазаашьақәа рҿы Анцәа ҳизиашаны ҳаанхалароуп .
Ишьақәҳарӷәӷәозеи , аԥышәарақәа раан Анцәа ҳизиашаны ҳаанхозар ?
Анцәа иахь иааҳарԥшуа азиашара ахә шыҳараку ҳазхәыцуазар , уи ҳгәы арҭынчыр алшоит .
Избан ?
Ҳара еилаҳкаауеит агәаҟрақәа баша ишаҳхаҳамго .
Агәаҟрақәа ҳрықәшәозар , уи иаанагаӡом Иегова ҳара ҳахь агәынамӡара ааирԥшуеит ҳәа ( Ажәам . 27 : 11 ) .
Иааҳарԥшуа ахачҳара Анцәа иразра ҳзаанагоит , насгьы ҳгәыӷра арӷәӷәоит .
( Уаԥхьа Римаа рахь 5 : 3 — 5 . )
Иов изку ахҭыс ишьақәнарӷәӷәоит Иегова дышгәыбылҩу , дышрыцҳашьаҩу ( Иак .
5 : 11 ) . Убри аҟынтә агәра ганы ҳаҟазар ҳалшоит : иара инапхгара иадгыло зегьы аҳамҭа риҭоит .
Уи ҳгәалашәозар , ачҳареи агәырӷьареи ахьчара ҳалшоит ( Кәал . 1 : 11 ) .
Избан иаҳгәалашәалар зҳахәҭоу Иегова закәанла анапхгара аҟаҵара азин шимоу ашьақәырӷәӷәара даара ишхадоу ?
Ҳәарада , Иегова закәанла анапхгара аҟаҵара азин шимоу иазку азҵаара шаҟа ихадоу еснагь агәалашәара мариам .
Зны-зынла ауадаҩрақәа нымҵәошәа ҳбозар ауеит .
Уиаҟара иӷәӷәам ауадаҩрагьы ҳааҟәымҵӡакәа ҳрызхәыцуазар , уи ӡбашьа амамызшәа ҳгәы иаанагар алшоит .
Убри аҟынтә ҳааҟәымҵӡакәа иаҳгәалаҳаршәалар ауп имариам аҭагылазаашьақәа рҿы Анцәа инапхгара адгылара шаҟа ихадоу .
Ишԥаҳацхраауеи иааиԥмырҟьаӡакәа Иегова иус аҽалархәра Иегова инапхгара иадҳәалоу азҵаара ахамышҭра ?
Иегова иҳадиҵаз аус иааиԥмырҟьаӡакәа ҳҽалаҳархәуазар , уи Анцәа инапхгара ҳхамышҭларц иҳацхраауеит .
Абар Рене зыхьӡу қьырсианк лҿырԥштәы .
Лара адабла лысит , хәышәтәышьа змам ахьаа лыман , иара убас акьыба лыхьуан .
Ахәышәтәырҭаҿы данышьҭаз лара аҵабырг рзеиҭалҳәон уа аус зуаз , егьырҭ ачымазаҩцәа , насгьы урҭ рбара инеиуаз ауаа .
Зны мчыбжьыки бжаки рыҩныҵҟа лара 80 сааҭ ажәабжь лҳәеит .
Дшыԥсуа шылдыруазгьы , Рене Иегова инапхгара иадҳәалоу азҵаара лгәалашәон .
Уи лхьаақәа рыхгара илыцхраауан .
Иаҳнарҵозеи Џьеннифер лҿырԥштәы Иегова инапхгара ҳазыҟазар шҳахәҭоу аганахь ала ?
Иегова инапхгара иадҳәалоу азҵаара есыҽнытәи ауадаҩрақәа ҳанрықәшәо иаҳгәалашәалар ахәҭоуп .
Зны Џьеннифер зыхьӡыз аиаҳәшьа хымш аҳаирбаӷәазаҿы даанхеит .
Лара лреис дазыԥшын , аха уи еснагь иахыргон .
Уи лхы заҵәны илбон , насгьы даара дааԥсеит — уи аҩыза аҭагылазаашьаҿы ухы арыцҳашьара уалагар ҟалоит .
Аха лара Иегова иҳәара далагеит , лара леиԥш ауадаҩрақәа змаз дрыцхраарц шлылшо лирбарц .
Иҟалазеи анаҩс ?
Џьеннифер имаҷымкәа ауаа ажәабжь рзеиҭалҳәеит , насгьы ирацәаны апубликациақәа лшеит .
Лара илҳәоит : « Имариамыз аҭагылазаашьа сыман , аха Иегова дысзылԥхеит , насгьы дҳараскырц азы амч сиҭеит » .
Ишаҳбо еиԥш , Џьеннифер Иегова игәҭакы лгәалашәон .
Изларылукаауазеи ииашаҵәҟьоу Анцәа имаҵзуҩцәа ?
Иегова иуаажәлар рымацара роуп Анцәа инапхгара шаҟа ихадоу еилызкаауа .
Уи ала ауп дара ииашаҵәҟьоу Анцәа имаҵзуҩцәа шракәу злаудыруа .
Анцәа иуаажәлар инапхгара иадгылоижьҭеи акрааҵуеит . Ақьырсианцәа зегьы агәра ганы иҟазар ауп даргьы еснагь Анцәа иган шааныркыло .
Иарбан цәаныррақәоу изцәырҵуа Иегова , инапхгара ҳшадгыло анибо ?
Агәра ганы шәыҟаз аԥышәарақәа раан азиашара аарԥшны имаҵ уа , насгьы ахачҳара аарԥшуа Иегова инапхгара шәахьадгыло ахә ҳаракны ишишьо ( Аԥсал .
17 : 26 [ 18 : 25 , АдҾ ] ) . Анаҩстәи астатиа аҟынтә ҳара еилаҳкаауеит Иегова инапхгара гәыкала адгылара изаԥсоу , насгьы уи аҟаҵара шҳалшо .
Аԥсалом 83 : 18 ( АдҾ ) : « Ауаа ирдыруазарц , уара Иегова ҳәа ахьӡ змоу , уара заҵәык шуакәу адгьыл аҿы Зегьирхаку » .
« Уара , Иҳақәиҭу , абри аҩыза ахьӡ-аԥша , аҳаҭыр , амч-алшара рыдкылара уаҭәоуп , избанзар уара уоуп зегь аԥызҵаз , угәаҳәарала ауп зегь шыҟоу , ишшоу » ( ААТ . 4 : 11 ) .
АШӘАҚӘА : 12 , 150
Избан Иегова азинқәа зегь змоу Жәҩантәыла Зегьирхаку зиакәу ?
Избан Иегова инапхгара зегь раҵкыс изеиӷьу ?
Ишԥаҳалшо Иегова инапхгара адгылара ?
1 , 2 .
Зыгәра ганы ҳаҟазар ҳахәҭоузеи ҳара зегьы ?
( Шәахәаԥш астатиа алагамҭаҿы иаагоу асахьа . )
ҲАЗХЫСЫЗ астатиа ишаҳнарбаз ала , Аџьныш ишьақәирӷәӷәоит Иегова ииашам напхгаҩуп , насгьы Анцәа ида ауаа еиҳа ирзеиӷьхоит ҳәа .
Диашоума Аҩсҭаа ?
Шәхаҿы иаажәг ауаа Анцәа ида наӡаӡа анхара алшара рымоушәа .
Еиӷьхома аԥсҭазаара ?
Ишәоурызма шәара еиҳа анасыԥ , зегь рыла ахақәиҭра шәыманы наӡаӡа шәынхозҭгьы ?
Шәара шәзы арҭ азҵаарақәа рҭак аӡәгьы изыҟаҵом .
Урҭ азҵаарақәа дарбанзаалак хшыҩзышьҭрала дрызхәыцроуп .
Усҟан шәара агәра ганы шәыҟазаауеит Анцәа инапхгара шиашоу .
Иара инапхгара зегь раасҭа еиӷьуп , насгьы гәыкала иара ҳидгылаларц даԥсоуп .
Абиблиа уи агәра ҳнаргоит .
Шәааи еилҳаргап Иегова закәанла анапхгара аҟаҵара азин шимоу иазкны Иԥшьоу Аҩыраҿы иану .
Избан Иегова мацара зиакәу анапхгара аҟаҵара закәанла азин змоу ?
Иегова закәанла Жәҩантәыла Зегьирхаку иоуп ҳәа изаҳҳәар ҳалшоит , избанзар иара Зегьзымчу Анцәа , насгьы Зегьзшаз иоуп ( 1 Аш . 29 : 11 ; Аус .
4 : 24 ) . Аатра 4 : 11 аҿы Иисус ажәҩан аҿы анапхгара ицҟазҵо 144 000 - ҩык ирҳәо ануп : « Уара , Иҳақәиҭу , абри аҩыза ахьӡ-аԥша , аҳаҭыр , амч-алшара рыдкылара уаҭәоуп , избанзар уара уоуп зегь аԥызҵаз , угәаҳәарала ауп зегь шыҟоу , ишшоу » .
Иегова иоуп зегь зшаз , убри аҟынтә иара ауааи адоуҳатә шамҭақәеи анапхгара рыҭара закәанла азин имоуп .
Избан Анцәа инапхгара иаҿагыло алхразы ахақәиҭра цәгьашақә ихы изаирхәо ?
Аҩсҭаа акгьы имшаӡеит .
Ус анакәха иара Жәҩантәыла напхгаҩыс аҟаларазы закәанла азин имаӡам .
Аҩсҭаа , насгьы Адами Евеи Иегова инапхгара иаҿагыланы хамаԥагьарала рхы мҩаԥыргеит ( Иер . 10 : 23 ) .
Ҳәарада , дара алхразы ахақәиҭра рыман аҟынтә , Анцәа ида анхара алырхыр рылшон .
Аха иаанагома уи дара ус аҟаҵара азин рыман ҳәа ?
Мап .
Ауаа алхразы ахақәиҭра рымоуп , убри аҟынтә есыҽны еиуеиԥшым аӡбарақәа рацәаны ирыдыркылоит .
Аха уи дара азин рнаҭом аԥсҭазаара рызҭаз Зегьзшаз иҿагылара .
Анцәа иҿагылара — ари алхразы ахақәиҭра цәгьашақә ахархәара ауп .
Ауаа Иегова ииашоу инапхгара иацныҟәалартә еиԥш ишоуп .
Избан Анцәа иӡбарақәа зегьы иашоуп ҳәа агәра ганы ҳаҟазар зҳалшо ?
Иегова азинқәа зегь змоу Зегьирхаку иоуп ҳәа аҳәаразы даҽа мзызк ыҟоуп .
Иара инапхгара инаӡоу аиашара аныԥшуеит .
Абар Иегова ихазы ииҳәо : « Сара адгьыл аҿы абзиабара зныԥшуа ақьиареи аиашареи аасырԥшуеит , избанзар уи агәырӷьара снаҭоит » ( Иер . 9 : 24 ) .
Аиашареи аиашамреи реилкааразы иара иҭахӡам инаӡам ауаа иаԥырҵаз азакәанқәа .
Иара ихаҭа аиашара аганахь ала инаӡоу анормақәа аԥиҵеит , насгьы уи шьаҭас иҟаҵаны ауаа азакәанқәа риҭеит .
« Аиашаӡбареи аиашареи » Иаҳра шьаҭас иамоуп , убри аҟынтә агәра ганы ҳаҟазар ҳалшоит изакәанқәеи , ипринципқәеи , иӡбарақәеи зегь шиашоу ( Аԥсал . 88 : 15 [ 89 : 14 , АдҾ ] ; 118 : 128 [ 119 : 128 , АдҾ ] ) .
Аҩсҭаа Иегова иҽеим напхгаҩуп ҳәа шьақәирӷәӷәоит , аха ихаҭа аҭынчра ахьыҟоу адунеи ашьақәыргылара илымшеит .
Избан Иегова азин зимоу Жәҩантәыла зегьы анапхгара азура ?
Уи адагьы , Иегова азинқәа зегь змоу Зегьирхаку иоуп , избанзар Жәҩантәыла анапхгара аҟаҵаразы иаҭаху адырреи аҟәыӷареи имоуп .
Иаҳҳәап , Анцәа Иԥа амч ииҭеит хәышәтәышьа змам ачымазарақәа рыхәышәтәразы ( Матф . 4 : 23 , 24 ; Марк 5 : 25 — 29 ) .
Ауаа рзы уи џьашьахәын , аха Иегова изы мап .
Иара ҳцәеижь аиҿартәышьа идыруеит , насгьы ачымазарақәа зегьы рыхәышәтәра илшоит .
Иара убас уи илшоит иԥсхьоу рыԥсы аҭаҵара , насгьы аԥсабаратә рыцҳарақәа раанкылара .
Избан Анцәа иҟәыӷара Аҩсҭаа идунеи аҟәыӷара аасҭа акырӡа еиҳауп ҳҳәар зҳалшо ?
Аҩсҭаа идунеи аҿы инхо ауаа ахаан ирзаанкылом амилаҭтә , насгьы жәларбжьаратәи аиҿагыларақәа .
Иегова иоуп адгьыл аҿы аҭынчра ашьақәыргыларазы иаҭаху аҟәыӷара змоу ( Ис .
2 : 3 , 4 ; 54 : 13 ) . Иегова имоу аҟәыӷареи адыррақәеи ҳанрызхәыцуа , Павел имаз ацәаныррақәа ҳазцәырҵуеит , уи Анцәа идоуҳа анапхгарала иҩит : « О , заҟа иҭбаа-ҭыцәуи , заҟа ҵҩа рымамзеи Анцәа иҟәыӷареи иеилкаареи !
Уаҩы излаилшари Уи ииӡбуеи игәы иҭои рлахьынҵамҩақәа рықәшәара , рдырра ! » ( Рим . 11 : 33 ) .
Ишәгәаԥхозеи шәара еиҳарак Иегова анапхгара шыҟаиҵо аҿы ?
Абиблиаҿы иануп Иегова анапхгара аҟаҵара азин зимоу , насгьы уи анапхгарақәа зегьы изреиӷьу .
Урҭ рахьтә мзызк уи бзиабарала анапхгара ахьыҟаиҵо ауп .
Иегова анапхгара шыҟаиҵо ҳаназхәыцуа , еиҳа ҳаизааигәахоит .
Иара « ауаҩ бзиа дызбо , арыцҳашьара злоу , акыр зычҳауа , рацәа иразу , насгьы ииашоу » Анцәа иоуп ( Ақәҵ .
34 : 6 ) . Анцәа имаҵзуҩцәа ҳаҭырбарала дырзыҟоуп .
Иара ҳара дҳаиҷаҳауеит ҳхаҭа ҳхы ҳшазмеиҷаҳауа .
Аџьныш иҳәеит Иегова изиашоу имаҵзуҩцәа ибзиоу ак рцәиҵәахуеит ҳәа , аха уи мцуп .
Уи аҭыԥан иара наӡаӡа ҳанхаларц азы , Иԥа заҵә адгьыл ахь дааишьҭит .
( Урыԥхьа Аԥсалом 83 : 12 [ 84 : 11 , АдҾ ] ; Римаа рахь 8 : 32 . )
Иабантәаадыруеи Иегова ауаа зегь хаҭала дышреиҷаҳауа ?
Иегова имаҵзуҩцәа жәларык реиԥш дреиҷаҳауеит .
Аха иара имаҵзуҩцәа хаҭалагьы дрызҿлымҳауп .
Иаҳҳәап , Иегова ажәытәан хышә шықәса рыҩныҵҟа ижәлар раӷацәа риааираҿы ирыцхраауаз аӡбаҩцәа риҭон .
Убас еиԥш ицәгьаз аамҭақәа раангьы Иегова ауаа хаҭала дреиҷаҳауан . Урҭ рахь даҵанакуеит Руфь зыхьӡыз ԥҳәыск .
Иегова Руфь дылзылԥхеит : лара хаҵа дцеит , насгьы аԥа длоуит .
Уи инеиҳангьы , Руфь лыԥсы анҭалалак , Мессиа лԥа ихылҵшьҭра дшатәыз еилылкаауеит .
Шәхаҿы иаажәг изакәытә цәаныррақәоу илызцәырҵуа , лҭоурых атәы зҳәо , насгьы лыхьӡ зху ашәҟәы Абиблиа ишахәҭакхаз анеилылкаалак ! ( Руфь 4 : 13 ; Матф .
1 : 5 , 16 ) . Избан Иегова иџьбароу напхгаҩуп ҳәа зузымҳәо ?
Иегова игәымбылџьбароу напхгаҩуп ҳәа узҳәом .
Иара имаҵзуҩцәа ахақәиҭра рымихӡом , насгьы дара гәырӷьарыла имаҵ руеит ( 2 Кор .
3 : 17 ) . Давид Иегова изкны иҳәеит : « Аҳаҭыри адуреи иара иҿаԥхьа иҟоуп , иҩнаҭаҿы амчи агәырӷьареи ҩноуп » ( 1 Аш .
16 : 7 , 27 ) . Убас еиԥш иҟоу ажәақәа иҳәеит Ефан : « Лԥха рымоуп нас абыкь бжьы заҳахьоу ажәлар !
Урҭ Ухы-уҿы алашара рықәыԥхоит .
Иахьахәлаанӡа Ухьӡ еигәырӷьоит , Уара уиаша ишьҭнахуеит хыхь » ( Аԥсал .
88 : 16 , 17 [ 89 : 15 , 16 , АдҾ ] ) . Ишԥаҳалшо Иегова инапхгара зегь раасҭа ишеиӷьу еиҳагьы агәра ҳгар ?
Иегова иқьиара ҳаназхәыцуа , инапхгара зегь раасҭа ишеиӷьу еиҳагьы агәра ҳгоит .
Ҳара аԥсаломшәаҳәаҩ ицәаныррақәа ицеиҩаҳшоит , уи иҳәеит : « Мшызаҵәык Уара уаҳҭынраҿы аҟазаара мшызқьы ирыԥсоуп » ( Аԥсал .
83 : 11 [ 84 : 10 , АдҾ ] ) . Уи џьашьатәым , избанзар Ҳазшаз Иегова идыруеит анасыԥ ҳамазарц азы иаҳҭаху , насгьы қьиарала ҳҭахрақәа дреиҷаҳауеит .
Иара инормақәа ҳрықәныҟәозар , уи еснагь ахәарҭеи агәырӷьара дуи ҳзааргоит , уи азы ак мап ацәкра аҭаххаргьы .
( Уаԥхьа Исаиа 48 : 17 . )
Иарбан зегь раасҭа ихадоу мзызу Иегова инапхгара адгыларазы иҳамоу ?
Абиблиа инақәыршәаны , Христос зқьышықәсатәи инапхгара анынҵәалак , ауаа шьоукы Иегова инапхгара иаҿагылоит ( Аат . 20 : 7 , 8 ) .
Ргәазҭазҵозеи дара уи ?
Уи аамҭазы Аџьныш ауаа Анцәа ицәхьаҵыртә аҟаҵара иҽазишәоит , насгьы ииашам агәазыҳәарақәа рызцәыригалоит .
Иара ауаа Анцәа изымӡырҩыкәа наӡаӡа анхара рылшоит ҳәа агәра дыргара далагаргьы ауеит .
Аха уи ҟалашьа амам .
Агәра ҳгома ҳара ус еиԥш иҟоу амц ?
Иегова бзиа даҳбозар , насгьы уи иқьиоу , ииашоу Жәҩантәыла Зегьирхаку шиакәу агәра ҳгозар , Аџьныш иажәақәа ҳцәымӷхоит .
Ҳара иаҳҭаххоит бзиабарала напхгара зуа Анцәа Иегова инапаҵаҟа аҟазаара .
Избан Иегова ҳаниҿыԥшуа , инапхгара ҳшадгыло зааҳарԥшуа ?
Ҳәарада , Иегова даԥсоуп инапхгара гәыкала ҳадгылаларц .
Ишаҳбаз еиԥш , иара анапхгара аҟаҵара азин имоуп , насгьы уи зегь иреиӷьу напхгароуп .
Ҳара Иегова Зегьирхаку иеиԥш ҳашизиашоу ааҳарԥшуеит гәыкала имаҵ анаҳуа .
Уи адагьы , ҳара иҳалшоит зегь рыла Иегова иҿыԥшра .
Уи алагьы инапхгара ҳшадгыло , насгьы уи пату шақәаҳҵо ааҳарԥшуеит .
( Уаԥхьа Ефесаа рахь 5 : 1 , 2 . )
Ишԥарылшо аизара аиҳабацәеи аҭаацәара ахадацәеи Иегова иҿыԥшра ?
Абиблиа анҭаҳҵаауаз , ҳара еилаҳкааит Иегова абзиабара злоу анапхгаҩы шиакәу .
Аҭаацәара ахадацәеи аизара аиҳабацәеи уи ргәалашәалар , дара мыцхәы аџьбара аадырԥшлаӡом .
Уи аҭыԥан дара Иегова иҿыԥшлоит .
Павел убасҵәҟьа ҟаиҵон : иара Анцәеи иԥа Христоси дырҿыԥшуан ( 1 Кор .
11 : 1 ) . Павел ауаа ахара рыдызшәа дирбомызт , насгьы иара ииҭахыз дирҟаҵомызт .
Уи аҭыԥан иара қьиарала ргәазҭеиҵон ииашаны рхы мҩаԥыргаларц ( Рим . 12 : 1 ; Еф . 4 : 1 ; Флм .
8 — 10 ) . Иеговагьы убас еиԥш ауаа дрызныҟәоит . Инапхгара иадгыло , насгьы уи пату ақәызҵо зегьы убас ҟарҵалароуп .
Избан Иегова иорганизациаҿы иҟоу аиҿкаара ҳанацныҟәо , инапхгара пату шақәаҳҵо зааҳарԥшуа ?
Ҳашԥарзыҟоу Иегова анапхгара аҟаҵаразы азин зиҭаз ?
Ҳара урҭ ҳанырзыӡырҩуа , Иегова инапхгара ҳшадгыло ааҳарԥшуеит .
Ирыдыркылыз аӡбара аҵыхәтәанынӡа иаҳзеилымкаауазаргьы , мамзаргьы ҳақәшаҳаҭымзаргьы , ҳара Анцәа иорганизациаҿы иҟоу аиҿкаара ҳақәныҟәоит .
Уи ари адунеи аҿы ауаа амчра ишазыҟоу зынӡа еиԥшӡам !
Убас ҟарҵоит Иегова инапхгара иадгыло зегьы ( Еф . 5 : 22 , 23 ; 6 : 1 — 3 ; Аур .
13 : 17 ) . Уи азылԥхарақәа ҳзаанагоит , избанзар Иегова ҳара ҳзы зегь иреиӷьу иҭахуп .
Ишԥарыдыркыло аӡбарақәа Иегова инапхгара иадгыло ауаа ?
Ишԥаҳалшо еиҭа Анцәа инапхгара ҳшадгыло аарԥшра ?
Иаҳҳәап , аӡбарақәа анҳадаҳкыло .
Иегова аҭагылазаашьақәа зегь рҿы иҟаҵатәу ҳаиҳәом .
Аха иара дҳацхраауеит ихәыцшьа аилкаара .
Иаҳҳәап , Абиблиаҿы џьаргьы инҭкааны ианӡам ақьырсианҳәсақәа иршәырҵалар рылшо .
Аха Абиблиа иаҳнарбоит Анцәа ишиҭаху ҳаилаҳәашьеи ҳҭеиҭыԥши ахӡырымгара рныԥшларц , насгьы имаҵзуҩцәа ишраҭәо еиԥш ҳаҟазарц ( 1 Тим . 2 : 9 , 10 ) .
Иара убас уи иҭахуп егьырҭ рцәаныррақәа ҳрызхәыцларц ( 1 Кор .
10 : 31 — 33 ) . Иегова игәаанагара шьаҭас иҟаҵаны аӡбарақәа анҳадаҳкыло , инапхгара ҳшадгыло , насгьы пату шақәаҳҵо ааҳарԥшуеит .
Еснагь Анцәа инапхгара шәадгылаз ( Шәрыхәаԥш абзацқәа 16 — 18 . )
17 , 18 .
Ишԥарылшо хаҵеи-ԥҳәыси Иегова инапхгара ишадгыло аарԥшра ?
Шәааи ҳазхәыцып хаҵеи-ԥҳәыси Иегова инапхгара адгылара ахьрыхәҭоу ҭагылазаашьак .
Иаҳҳәап , хаҵеи-ԥҳәыси еилыркааит рҭаацәалазаара иззыԥшыз аасҭа еиҳаны ауадаҩрақәа шаанагаз .
Мамзаргьы иҟалап рҭаацәалазаара зынӡа ргәы ахшәазаргьы .
Усҟан дара Иегова израильаа дшырзыҟаз иазхәыцыр рылшоит .
Иара уи ажәлар рхаҵа иакәызшәа ихы дахцәажәон ( Ис .
54 : 5 ; 62 : 4 ) . Шаҟа имариамзи ари « аҭаацәалазаара » аҿы аизыҟазаашьақәа !
Аха Иегова урҭ реизыҟазаашьақәа рҵыхәтәа аԥҵәара дахыццакуамызт .
Иара зныкымкәа израильаа рахь агәшаҭара ааирԥшуан , насгьы иареи дареи ирыбжьаз аиқәшаҳаҭра еилеигомызт .
( Уаԥхьа Аԥсалом 105 : 43 — 45 [ 106 : 43 — 45 , АдҾ ] . )

Иегова бзиа дызбо хаҵеи-ԥҳәыси иара иҿыԥшра рҽазыршәоит .
Урҭ аҭаацәараҿы ирызцәырҵуа ауадаҩрақәа рыӡбарц азы абиблиатә принципқәа еиларгом .
Дара еилыркаауеит Иегова уӷәк ишаҵеикыз , насгьы еилымҵырц шиҭаху .
Абиблиа инақәыршәаны аилыҵразы , нас ҿыц аҭаацәара алаларазы мзызк ауп иҟоу , — ахатә ҩыза иԥсахра ( Матф .
19 : 5 , 6 , 9 ) . Ақьырсианцәа рҭаацәара ахьчаразы , насгьы анасыԥ аиуразы ирылшо зегь аныҟарҵо , Иегова ииашоу инапхгара иадгылоит .
Иҟаҳҵар акәзеи агха ҳахьзар ?
Ҳара ҳнаӡаӡам аҟынтә , зны-зынла Иегова игәы иҳархьуеит .
Иара уи идыруан аҟынтә , Иԥа даашьҭны ҳагәнаҳақәа рҟынтә ҳҿихит .
Убри аҟынтә ииашамкәа ҳхы анымҩаԥаҳго , Иегова иҳанаижьырц азы ҳиҳәалар ауп ( 1 Иоанн 2 : 1 , 2 ) .
Иҟаҳҵаз еснагь ахьаагара иаԥсам , уи аҭыԥан иҟаҳҵаз агха аурок алҳкаар еиӷьуп .
Иеговеи ҳареи ҳаизыҟазаашьақәа ҳахьчозар , иара ҳагхақәа ҳанаижьуеит , ҳхьаақәа ҳрылигоит , насгьы ҳаԥхьаҟа урҭ рҩызцәа аҭагылазаашьақәа риааира дҳацхраауеит ( Аԥсал .
102 : 3 [ 103 : 3 , АдҾ ] ) . Избан иахьа Анцәа инапхгара адгылара зҳахәҭоу ?
Адунеи ҿыц аҿы зегьы Иегова инапхгара иадгылалоит , ихәыцшьа роуеит , насгьы иара иеиԥш рхы мҩаԥыргалоит ( Ис . 11 : 9 ) .
Ҳәарада , уи аҟаҵашьа иахьагьы аҵара ҳаҿуп .
Иаарласны Иегова инапхгара иазку азҵаара аҵыхәтәанынӡа иӡбахоит .
Шәааи азыӡырҩра аарԥшуа , насгьы зиашарыла Анцәа имаҵ уа , иара убас иара ҳаиҿыԥшуа , инапхгара адгыларазы иҳалшо зегь ҟаҳҵалап !
МАТФЕИ иҟынтә Аевангелие аҿы иануп : « Иисус Анцәа иныҳәарҭа дыҩналт , аныҳәарҭаҿ ак зҭиуази ак аазхәози ԥхаирст , иҭицеит , аԥара ԥыргаҩцәа реишәақәеи аҳәыҳәқәа зҭиуаз ррымӡқәеи хиршәҭит , иреиҳәоит : „ иануп : Сара сыҩны аныҳәарҭа ҩны ахьӡхоит » , — шәара уи абрагь ҭыԥс иҟашәҵеит “ » ( Матф . 21 : 12 , 13 ) .
Аиудеиатәи аҭоурыхтә документқәа ишаадырԥшуа ала , аныҳәарҭаҿы аус зуаз ахәаахәҭцәа аахәаҩцәа жьаны аԥстәқәеи аԥсаатәқәеи рыхә цәгьаны иддыраахәон .
Убас , Мишна аҿы иҳәоуп I ашәышықәсазы иҟан аамҭа , амҭанагаразы ҩ-ҳәыҳәк ахьтәы динари ианаԥсаз ҳәа ( Керитот 1 : 7 ) .
Аԥышәа змамыз аусуҩ уи ахә ирҳарц азы 25 мшы ицәагон .
Иӷарыз ауаа ракәын аҳәыҳәқәеи аҟәарасақәеи амҭас иназгар зылшоз , аха иӷарыз ауаҩы изы урҭгьы рыхә цәгьан ( Алев .
1 : 14 ; 5 : 7 ; 12 : 6 — 8 ) . Гамалиил иԥа раввин Симон ари зегь агәынамӡара изцәырнагон аҟынтә , ихымԥадатәииз амҭақәа рхыԥхьаӡара ирмаҷит , уи инадҳәаланы ҩ-ҳәыҳәк рыхә иаразнак шәынтә еиҵахеит .
Еилҳаргаз инақәыршәаны алкаа ҟаҳҵар ҟалоит : Иисус ииашаны зыԥсы цәгьаз , насгьы амц зҳәоз ахәаахәҭцәа абрагьцәа ҳәа рзиҳәеит .
3 Ииашаҵәҟьаны зыхә ҳараку амазара еизшәырҳала

Ари астатиаҿы ҳара еилҳаргоит ажәҩан аҿы аҩызцәа ҳаурц азы ҳмазара ҳхы иаҳархәалар шҳалшо ( Лука 16 : 9 ) .
Уа иара убас иҳәоуп акоммерциа тәыс ҳазыҟамларц , насгьы ҳамч зегь Иегова имаҵ аура иазаҳкыр шҳалшо .
9 « Иҵәыуо шәрыцҵәуа »
Ишԥаилшо ақьырсиан изааигәоу ауаҩы иԥсра изаанаго ахьаа ахгара ?
Иегова Иисус Христоси Абиблиеи рыла иаҳҭаху агәырҭынчра ҳаиҭоит .
Ари астатиаҿы иаагоуп игәырҩо ауаа зегьы ргәы зырҭынчуа алабжьарақәа .
15 Избан Иегова дҳараҳклар зҳахәҭоу ?
Аԥсалом 146 ( 147 , АдҾ ) Анцәа имаҵзуҩцәа зныкымкәа иаанаԥхьоит Иегова дҳараркларц .
Иигәаԥхози абриаҟара аԥсаломшәаҳәаҩ Иегова иҿы ?
Аҭак ари астатиаҿы еилҳаргоит .
Уа еилаҳкаауеит Анцәа ирҽхәара ҳаргьы изҳахәҭоу .
21 Иегова ухықәкқәа рынагӡара дуцхрааит
Иқәыԥшу аишьцәеи аиаҳәшьцәеи аӡәырҩы гәацԥыҳәарала раамҭа зегьы амаҵзура иазыркуеит .
Иумоума уара уи аҩыза агәаҳәара ?
Ари астатиаҿы иаагоуп анасыԥ аиуразы , насгьы уԥсҭазаараҿы ақәҿиара умазарц азы ииашоу ахықәкқәа рықәыргылара иуцхраауа Абиблиа шьаҭас измоу алабжьарақәа .
27 Аԥхьаҩцәа рызҵаарақәа
29 Шәыхшыҩ азы ицо аибашьра шәаиааила
« Ииашам амазара ацхыраарала аҩызцәа шәырҳала » ( ЛУКА 16 : 9 , АдҾ ) .
АШӘАҚӘА : 122 , 129
Ишԥаҳалшо Анцәеи ҳареи ҳаизыҟазаашьақәа ҳарӷәӷәарц азы аматериалтә мазара ҳхы иаҳархәар ?
Ишԥаҳалшо иахьатәи акоммерциатә дунеи тәыс ҳазыҟамларц азы ҳхы ахьчара ?
Избан адоуҳатә мазара аизырҳара зхадоу ?
1 , 2 .
Избан ари адунеи аҿы еснагь аӷарцәа зыҟазаало ?
ИАХЬА аекономикатә система мцылеи гәымбылџьбараралеи еибаркуп .
Иаҳҳәап , аҿар ирцәыцәгьоуп аусурҭа ҭыԥқәа рыԥшаара .
Ауаа шьоукы еиҳа ибеиоу атәылақәа рахь ииасырц азы рыԥсҭазаара ашәарҭара иҭадыргылоит .
Зехьынџьара аӷарра ыҟоуп , ибеиоу атәылақәа рҿгьы .
Адунеи зегь аҿы ибеиоу ауаа еиҳагьы ибеиахоит , аӷарцәа еиҳагьы иӷархоит .
Ааигәа иҟаз арбагақәа ишаарыцҳауа ала , зегь раасҭа ибеиоу рҟынтә процентк ауаа рмазара инхаз 99 процент рмазара иаҟароуп .
Арҭ арбагақәа ргәаҭара шымариамгьы , еилкаауп : аӡәырҩы ауаа ирымоу амазара рхәыҷқәеи , рмаҭацәеи , урҭ рмаҭацәеи ирызхар ауеит , уи аамҭазы миллиардҩыла егьырҭ ауаа даара иӷарны инхоит .
Иисус Христос ишьақәирӷәӷәеит илахьеиқәҵагоу уи аҵабырг : « Аччиацәа шәара еснагь ишәыцҟазаауеит » ( Марк 14 : 7 ) .
Избан абас еиԥш аиҟарамра зыҟоу ?
Иисус идыруан ари аекономикатә система Анцәа Иаҳра ааиаанӡа аҽшамԥсахуа .
Аатра 18 : 3 аҿы « аҭуџьарцәа » ҳәа иаарԥшу акоммерциатә система Аҩсҭаа идунеи иахәҭакуп , уахь иара убас иаҵанакуеит аполитикеи адинқәеи .
Анцәа ижәлар аполитикеи амцдинхаҵареи рҽацәырыхьчоит , аха Анцәа имаҵзуҩцәа реиҳараҩык уеизгьы Аҩсҭаа идунеи акоммерциа рҽаладмырхәыр ада ԥсыхәа ыҟам .
Иарбан зҵаарақәоу еилҳарго ?
Ақьырсианцәа акоммерциатә система ишазыҟоу гәарҭарц азы абас еиԥш рхы иазҵаароуп : « Ишԥасылшо смазара Анцәа сышизиашоу аасырԥшырц азы схы иасырхәар ?
Ишԥасылшо ари акоммерциатә дунеи еиҳагьы сҽацәысыхьчалар ?
Иарбан хҭысқәоу иаҳзырбо Иегова ижәлар имариам , аиашара ахьыҟам ари адунеи аҿы иара ишиқәгәыӷуа ? »
4 , 5 . а ) Дзықәшәазеи Иисус иажәамаанаҿы зыӡбахә иҳәоз ақьаҳиа ?
б ) Иарбан ааԥхьароу Иисус ишьҭанеицәа ириҭаз ?
Уаԥхьа Лука 16 : 1 — 8 .
Ииашам ақьаҳиа изку Иисус иажәамаана иаҳнарҵо рацәоуп .
Уи ақьаҳиа хыда аԥара нихуеит ҳәа анизырҳәа , иара « хшыҩла » ихы мҩаԥигеит , насгьы аҩызцәа ирҳаит , урҭ усурада данаанхо ицхраарц азы * .
Ҳәарада , Иисус иҵаҩцәа ари адунеи аҿы рхы ныҟәыргаларц азы ииашамкәа рхы мҩаԥыргаларц ргәазҭеиҵомызт . Иара ус ҟазҵоз « агәнаҳа иаҵоу ауаа » ҳәа рзиҳәон .
Ари ажәамаана ихы иархәаны иара акрызҵазкуа зхәыцрак аҵишьыр иҭахын .
Иисус идыруан иуадаҩыз аҭагылазаашьа иақәшәаз ақьаҳиа иеиԥш , ақьырсианцәа реиҳараҩык рхы ныҟәыргаларазы ииашам ари акоммерциатә системаҿы аусура шрықәшәоз .
Убри аҟынтә иара ааԥхьара риҭеит : « Ииашам амазара ацхыраарала аҩызцәа шәырҳала , уи анықәӡаалак дара [ Иеговеи Иисуси ] шәрыдыркыларазы » ( Лука 16 : 9 , АдҾ ) .
Ишԥаҳалшо ари алабжьара ҳадаҳкылар ?
Избан акоммерциатә система ашьақәгылара Иегова игәҭакы иаҵанакуамызт ҳҳәар зҳалшо ?
Иисус имҳәаӡеит амазара « ииашам » ҳәа зазиҳәаз , аха Абиблиа иҳаилнаркаауеит акоммерциатә система аҟалара Анцәа игәҭакы ишаҵанамкуаз .
Едемтәи абаҳчаҿы Иегова ақьиара аарԥшны Адами Евеи ирҭахыз зегь риҭеит ( Аҟаз .
2 : 15 , 16 ) . Актәи ашәышықәсазы доуҳала иалхыз ақьырсианцәа реизара иԥшьоу адоуҳа аныруа ианалага , « аӡәгьы игәы иаанагомызт имаз амазара иара аӡә заҵәык имацара итәуп ҳәа , ирымаз рзеиԥшын , еицеиҩыршон » ( Аус . 4 : 32 ) . Аԥааимбар Исаиа заа иҳәеит адгьыл меигӡарахда иахылҿиаауа зегь ауаа агәахәара шырзаанагало ( Ис .
25 : 6 — 9 ; 65 : 21 , 22 ) . Аха уи ҟалаанӡа Иисус ишьҭанеицәа « хшыҩла » рхы мҩаԥыргалар ауп .
Дара ари адунеи « ииашам амазара » ацхыраарала рхы ныҟәыргалароуп , убри аамҭазгьы Анцәа игәаԥхара нарыгӡалароуп .
Иарбан лабжьароу Лука 16 : 10 — 13 аҿы иану ?
Уаԥхьа Лука 16 : 10 — 13 .
Иисус иажәамаанаҿы зыӡбахә иҳәоз ақьаҳиа феида алигарц азы ауп аҩызцәа зирҳаз .
Аха Иисус ишьҭанеицәа ааиԥхьон аҩызцәа андырҳауа , ииашоу амотивқәа рымазарц .
Иисус ажәамаана аиҭаҳәара даналга , иара идеилиркааит ииашам амазара ҳхы ишаҳархәо Анцәа иахь иааҳарԥшуа азиашара ишадҳәалоу .
Иисус иаҵшьны иҳәарц иҭахын « ииашам амазара » ахархәараҿы азиашара ааҳарԥшларц , даҽакала иуҳәозар , ишахәҭоу еиԥш ҳхы иаҳархәаларц .
Ишԥаҳалшо уи аҟаҵара ?
8 , 9 .
Иаажәга шьоукы агәрахаҵара шаадырԥшуа узырбо аҿырԥштәқәа .
Аматериалтә мазара ҳхы ианаҳархәо , Анцәа ҳашизиашоу ааҳарԥшыр ҳалшоит Иисус зыӡбахә иҳәоз адунеизегьтәи ажәабжьҳәаратә ус азы аԥара аналаҳҵо ( Матф . 24 : 14 ) .
Индиа инхо ӡӷаб хәыҷык аԥара ахьеизылгоз кәалаԥк лыман , лара уахь зны-зынла ԥарақәак ҭалыԥсон .
Уи лырҭәырц азы лара ахәмаргақәагьы аалхәомызт .
Аԥара ахьеизылгоз акәалаԥ анлырҭәы , уа иҭаз аԥара зегь ажәабжьҳәаратә ус иалҭеит .
Индиа инхо аиашьа акокосқәа ааирыхуеит .
Урҭ рҟынтә хәҭак иара малаиаламтәи аиҭагаратә офис ахь ишьҭуеит .
Аофис азы уеизгьы акокосқәа аархәалар акәын , убри аҟынтә уи аиашьа хатәгәаԥхарала аԥара аҭара аҵкыс , ус еиԥш ацхыраара аҟаҵара еиҳа еиӷьуп ҳәа иӡбеит .
Убасала иара хшыҩла ихы мҩаԥигеит .
Убас еиԥш Грециа инхо аишьцәа еснагь вефильтәи аҭаацәара ирызнаргоит азеиҭынхәшеи , ашәи , егьырҭ афатәқәеи .
Уаанӡа Шри-Ланка инхоз , аха уажәы даҽа тәылак аҿы инхо иашьак иҩни идгьыли аизарақәеи аконгрессқәеи рымҩаԥгаразы ириҭеит , иара убас заамҭа зегь амаҵзура иазызкуа ажәабжьҳәаҩцәа нхаларц азин риҭеит .
Уи азы аԥара иоуам , аха уи ала иара уиаҟара аԥара змам ажәабжьҳәаҩцәа дрыцхраауеит .
Ажәабжьҳәаратә ус мап ахьацәку тәылак аҿы аишьцәа рыҩнқәа Аҳратә зал еиԥш рхы иадырхәаларц ирырҭоит .
Уи абзоурала уиаҟара аԥара змам апионерцәеи егьырҭ ажәабжьҳәаҩцәеи аизарақәа ахьымҩаԥыргаша аҭыԥ арендала агара рықәшәом .
Иарбан зылԥхарақәоу иҳауа , агәыҳалалра анааҳарԥшуа ?
Арҭ аҿырԥштәқәа иаҳдырбоит , Анцәа имаҵзуҩцәа « амаҷ аҟны » азиашара шаадырԥшуа : дара амазара ииашаны рхы иадырхәоит ( Лука 16 : 10 ) .
Иарбан цәаныррақәоу ирызцәырҵуа Иегова имаҵзуҩцәа ус еиԥш иҟоу ахамеигӡара ахьаадырԥшуа ?
Дара еилыркаауеит агәыҳалалра анаадырԥшуа , ииашаҵәҟьоу амазара шроуа ( Лука 16 : 11 ) .
Еснагь Аҳра аус азы хатәгәаԥхарала аԥара азҭо иаҳәшьак уи илнаҭо азылԥхарақәа ртәы лҳәоит : « Ашықәсқәа рыҩныҵҟа сара аматериалтә мазара аганахьала агәыҳалалра аасырԥшуеит .
Сара аинтерес зҵоу ак гәасҭеит : шаҟа хатәгәаԥхарала аԥара асҭо , убриаҟара егьырҭ рахь агәыҳалалра аасырԥшуеит .
Уажәшьҭа сара анажьра еиҳа исзымариоуп , егьырҭ рахь ачҳара аасырԥшуеит , иара убас сгәы анкарыжьуа сцәаныррақәа риааира еиҳа исзымариоуп , насгьы алабжьарақәа рыдкылара сҽазысшәоит » .
Аӡәырҩы агәра ргеит агәыҳалалра доуҳала ушарбеио ( Аԥсал . 111 : 5 [ 112 : 5 , АдҾ ] ; Ажәам .
22 : 9 ) . а ) Ишԥаҳалшо еиҭа « хшыҩла » ҳхы мҩаԥаҳгалар ?
б ) Иаажәга аҿырԥштәы Анцәа ижәлар рҿы хатәгәаԥхарала иарҭо аԥара ииашаны рхы ишадырхәо узырбо .
( Шәахәаԥш астатиа алагамҭаҿы иаагоу асахьа . )
Иара убас ҳара « хшыҩла » ҳхы мҩаԥаҳгоит , ҳматериалтә мазара Анцәа имаҵ аураҿы аишьцәеи аиаҳәшьцәеи рыцхрааразы ҳхы ианаҳархәо .
Аԥара змоу , аха заамҭа зегь амаҵзура азкра ма даҽа тәылак ахь аиасра аҭагылазаашьа змам хатәгәаԥхарала аԥара аҭара алшара ахьрымоу еигәырӷьоит ( Ажәам . 19 : 17 ) .
Хатәгәаԥхарала иалаҳҵо аԥара абзоурала , ҳара аӡәырҩы аҵабырг иахьазыӡырҩуа иӷару атәылақәа рҿы ажәабжьҳәаратә ус ҳацхраауеит ; иара убас уи абзоурала аҭыԥантәи ажәабжьҳәаҩцәа алитература рымоуп .
Уаанӡа Адемократиатә Республика Конго , Мадагаскар , насгьы Руанда аишьцәа алхра ҟарҵар акәын : рҭаацәа акрырҿарҵару , мамзаргьы Абиблиа аархәару , уи зны-зынла мчыбжьык ма мызк аҩныҵҟа идырҳауаз аԥара иаԥсан .
Уажәшьҭа хатәгәаԥхарала иарҭо аԥара ииашаны рхы иахьадырхәо абзоурала , Иегова иорганизациа Абиблиа еиуеиԥшым абызшәақәа рахь еиҭаргаларц , насгьы аҭаацәараҿы , мамзаргьы Абиблиа зҵо дарбанзаалак хаҭала Иԥшьоу Аҩыра имазарц иеиҷаҳауеит .
( Уаԥхьа 2 Коринфаа рахь 8 : 13 — 15 . )
Убас ала Иегова иҩызцәахар рылшоит аҭара ҟазҵогьы , уи аҭара здызкылогьы .
Ишԥааирԥши Авраам Иегова игәра шиго ?
Анцәа ҳаиҩызахарц ҳҭахызар , ҳара ари адунеи аҿы иҟоу акоммерциа иахьынӡаҳалшо ҳҽацәыҳахьчалароуп , насгьы ииашаҵәҟьоу амал ҳарҳаларц азы иҳалшо зегь ҟаҳҵалароуп .
Ажәытәан инхоз , агәрахаҵара ӷәӷәа змаз Авраам Иегова идҵа дазыӡырҩны еизҳазыӷьоз ақалақь Ур ааныжьны ақьалаҿ дынхон , избанзар Иеговеи иареи реизыҟазаашьақәа ирӷәӷәаларц иҭахын ( Аур .
11 : 8 — 10 ) . Авраам ахаан ихаиршҭуамызт ииашаҵәҟьоу амал изҭар зылшоз Анцәа заҵәык шиакәу , иара Иегова игәра игон , убри аҟынтә амал арҳара дашьҭамызт ( Аҟаз . 14 : 22 , 23 ) .
Иисус амал змаз иқәыԥшыз уаҩык игәазҭеиҵеит убас еиԥш иҟоу агәрахаҵара еизирҳарц : « Акы згым уакәны уҟаларазы , уцаны умазара ҭины ачичиацәа ирызша ; убасҟан ажәҩан аҿы ахазына умазаауеит ; нас , уааины усхьыԥшы , усыцла » ( Матф . 19 : 21 ) .
Уи иқәыԥшыз ауаҩы Авраам имаз агәрахаҵара аҩыза имамызт , аха иҟан аҵыхәтәанынӡа Иегова игәра згоз ауаа .
а ) Иарбан жәақәоу Павел ииҩыз Тимофеи изы ?
б ) Ишԥаҳалшо ҳара Павел иажәақәа инарықәыршәаны анхара ?
Тимофеигьы агәрахаҵара ӷәӷәа иман .
« Иисус Христос ируаҩ » ҳәа изҳәаны , Павел уи изиҩит : « Дарбан еибашьҩызаалакь арратә маҵура иатәым абзазаратә усқәа рыла иҽҿеиҳәом , урҭ ирылеигалом — ар реиҳабы убри гәахәас иҟаиҵаразы » ( 2 Тим .
2 : 3 , 4 ) . Иахьа Христос ишьҭанеицәа , заамҭа зегь амаҵзура иазызкуа , миллионҩыла ауаа уахь иналаҵаны , иахьынӡарылшо Павел иажәақәа инарықәыршәаны анхара рҽазыршәоит .
Дара иаарыкәыршаны иҟоу аӡыргара иҟанаҵо анырра ӷәӷәеи ари адунеи ақәыӷәӷәареи иаҿагылоит .
Уи аҿы дара ирыцхраауеит абиблиатә принцип : « Ауал зқәу ауал изҭо димаҵуҩхоит » ( Ажәам .

22 : 7 ) . Аҩсҭаа иҭахуп ҳамчи ҳаамҭеи ари адунеи аҿы иҟоу акоммерциа иақәҳарӡларц .
Шьоукы акредит дуқәа ргоит аҩни зыхә цәгьоу амашьынеи аархәарц , аҵара роурц , насгьы ачара ду рурц азы .
Ҳара хшыҩла ҳхы мҩаԥаҳгоит ҳаԥсҭазаара ҳармариар , ауалқәа ҟаҳамҵалар , насгьы мыцхәы аԥара наҳамхлар .
Убасала ҳара иааҳарԥшуеит ари адунеи аҿы иҟоу акоммерциа акәымкәа , Анцәа итәцәа шҳакәу ( 1 Тим . 6 : 10 ) .
Ҳҽыззаҳшәалар акәзеи ҳара ?
Иаажәга аҿырԥштәы .
Ирмариоу аԥсҭазаара ҳамазарц азы , иахәҭоуп еиҳа ихадоу аилкаара .
Ҭаацәарак ибзианы аԥара рзаазгоз рхатә наплакы рыман .
Аха дара раамҭа зегь амаҵзура иазырклар рҭахын , убри аҟынтә рнаплаки , ирымаз ашхәеи , идырҳаз рмазареи рҭиит .
Уи ашьҭахь дара Уорвик ( аштат Ниу-Иорк , Еиду Аштатқәа ) иҟоу адунеизегьтәи ихадоу аусбарҭа аргылара рҽаладырхәырц ицеит .
Дара рзы зылԥхара дуун рыԥҳаи , рымаҳәи дареи , насгьы Уорвик аус зуаз рымаҳә иҭаацәеи мчыбжьқәак рыҩныҵҟа Вефиль амаҵ ахьрыцыруаз .
Абар даҽа ҿырԥштәык .
Колорадо ( Еиду Аштатқәа ) инхо пионерс амаҵ зуа иаҳәшьак абанк аҿы амш абжа аусура далагеит .
Леиҳабацәа аус шылуаз даара иргәаԥхеит , убри аҟынтә иларҳәеит аус еиҳаны илулар , луалафахәы хынтә ишацырҵо .
Аиаҳәшьа уи ухызхуаз адгалара мап ацәылкит , избанзар усҟан лара амаҵзура лыԥсҭазаараҿы раԥхьатәи аҭыԥ зааннакыломызт .
Ари Иегова имаҵзуҩцәа ахамеигӡара шаадырԥшуа ҳзырбо ҿырԥштәқәак роуп .
Анцәа Иаҳра зегь раԥхьа аргыларазы иҳамоу агәаҳәара иаанарԥшуеит Анцәа иҩызахареи адоуҳатә мазареи рыхә шаҳшьо , ари адунеи акоммерциа иҳаднагало аасҭа .
Иарбан хазынақәоу ииашаҵәҟьаны анасыԥ ҳазҭо ?
Анцәа ауаҩы дшизыразу ибеиара ишьақәнарӷәӷәом .
Иегова аус қьиақәа рыла ибеиахо ауаҩы дизылԥхоит .
( Уаԥхьа 1 Тимофеи иахь 6 : 17 — 19 . )
Абар ҿырԥштәык .
Италиа инхоз Лиучиа * зыхьӡыз аиаҳәшьа Албаниа ажәабжьҳәаҩцәа шазымхо анеилылкаа , 1993 шықәсазы уахь диасит .
Лара аԥара еизганы илымамызт , убри аҟынтә аҵыхәтәанынӡа Иегова диқәгәыӷит .
Лара албан бызшәа лҵеит , уи абзоурала 60 - ҩык ауаа Иегова рыԥсҭазаара изкра дрыцхрааит .
Ҳәарада , ақьырсианцәа реиҳараҩык амаҵ ахьыруа аҵабырг ахь аинтерес уиаҟара иаадырԥшуам .
Аха ауаа аԥсҭазааратә мҩа рыԥшаарц , насгьы уи амҩала ицаларц азы иҟаҳҵо зегь даара ахә ҳаракуп .
Уи ала ҳара имыӡуа ахазынақәа еизаҳгоит ( Матф .
6 : 20 ) . а ) Иаԥеиԥшузеи иахьа адунеи аҿы иҟоу акоммерциа ?
б ) Ишԥанырлар ахәҭоу ԥхьаҟа иҟало ахьаҳдыруа аматериалтә мазара ҳшазыҟоу ?
Иисус ииашам амазара иазкны « уи ықәӡаар » ҳәа акәымкәа , « уи анықәӡаалак » ҳәа ауп ииҳәаз ( Лука 16 : 9 , [ АдҾ ] ) .
Уи аныҟало еиуеиԥшым абанкқәеи атәылақәеи рҿы акризис ҟалоит .
Аҩсҭаа исистема зегь , адини , аполитикеи , акоммерциеи уахь иналаҵаны , аҵыхәтәа ԥҵәоит .
Аԥааимбарцәа Иезекиильи Софониеи заа ирҳәахьан ашәышықәсақәа рыҩныҵҟа акоммерциа адунеи аҿы ихадоу ароль аанызкылоз ахьи араӡни акгьы ишаԥсамхо ( Иез . 7 : 19 ; Соф .
1 : 18 ) . Иарбан цәаныррақәоу шәара ишәызцәырҵрыз , шәыԥсҭазаара анҵәамҭазы адоуҳатә мазара аизгара аҭыԥан , « ииашам амазара » шшәырҳаз еилышәкаазҭгьы ?
Иҟалап шәара зыԥсҭазаара зегь аԥара зырҳауаз , аха нас уи иԥара зегь шырҩашьоу еилызкааз ауаҩы ицәанырра шәоузҭгьы ( Ажәам .
18 : 11 ) . Ааи , « ииашам амазара » аҵыхәтәаны иқәӡаауеит , убри аҟынтә даара ихадоуп уи ҳхы иархәаны ажәҩан аҿы аҩызцәа рырҳара .
Анцәа Иаҳразы иҟаҳҵо зегьы доуҳала ҳарбеиоит .
17 , 18 .
Ирзыԥшузеи Анцәа иҩызцәа ?
Анцәа Иаҳра анааилак , аҩназы ақьыра , ма ауал шәатәхалаӡом , ауаа зегь меигӡарахда афатә роуеит , насгьы аӡәымзар-аӡәы амедицинатә цхыраара иҭаххаӡом .
Анцәа иҩызцәа адгьыл иахылҿиаауа аҟынтә зегь иреиӷьу роулоит .
Ахьи араӡни , насгьы зыхә ҳараку ахаҳәқәеи ауаа рмал аизырҳаразы акәымкәа , рԥшӡагас ауп изыҟало .
Ауаа зегьы рыҩнқәа рыргыларазы зхаҭабзиара ҳараку амҿтәы , ахаҳәтә , аихатәы материалқәа роуеит .
Егьырҭ аԥара дырҳарц азы акәымкәа , гәыкала иҳацхраалоит .
Адгьыл иахылҿиаауа зегьы ауаа еиҟараны ироулоит .
Ари зегьы ажәҩан аҿы аҩызцәа зырҳауа ирзыԥшу зылԥхарақәак роуп .
Шаҟа насыԥ роуазеи Анцәа имаҵзуҩцәа адгьыл аҿы Иисус иажәақәа анраҳалак : « Шәааи , Саб илыԥха змоу , аԥсабара аниша аахыс ишәзырхиоу Аԥсҳара ҭынхас шәазыҟала » ! ( Матф . 25 : 34 ) .
Иисус ари ахарадҵара иашазу иашамзу иазкны акгьы имҳәаӡеит .
Лука 16 : 1 аҿы « иззашшхьаз » ҳәа еиҭагоу абырзен ажәа иаанагозар алшоит ақьаҳиа мцыла ахара шидырҵаз .
Иисус иазгәеиҭаз ақьаҳиа аусура дзамырхыз акәӡам , аха уи ихы шимҩаԥигаз ауп .
Лиучиа Муссанетт лбиографиа анын ииунь 22 , 2003 шықәсазы иҭыҵыз ажурнал « Пробудитесь ! »
аҿы , адаҟьақәа 18 — 22 .


« Аӡәи-аӡәи шәеизыӡырҩла , шәеилабжьала » ( 1 ФЕС . 5 : 11 ) .
АШӘАҚӘА : 90 , 111
Ргәы шԥаирҭынчуеи Иегова имаҵзуҩцәа ?
Иарбан библиатә жәеинраалақәоу ауаҩы изааигәоу данԥсуа игәы зырҭынчыр алшо ?
Ишԥарылшо ақьырсианцәа игәырҩо ргәы арҭынчра ?
1 , 2 .
Избан ауаҩы изааигәоу данԥсуа игәы шҳарҭынчша ҳалацәажәар зҳахәҭоу ?
( Шәахәаԥш астатиа алагамҭаҿы иаагоу асахьа . )
« ҲԤА данԥсы ашьҭахь шықәсык аҟара ҳара ахьаа ӷәӷәа ҳаман » , — лҳәоит Сузи зыхьӡу қьырсианк .
Иашьак иҳәеит иԥҳәыс иаалырҟьаны данԥсы , « ахьаа ӷәӷәа » шимаз .
Ус еиԥш иҟоу аҭагылазаашьа иақәшәо ауаа рацәоуп .
Иҟалап ақьырсианцәа аӡәырҩы Армагеддон ааиаанӡа ирзааигәоу ауаҩы дырцәыӡуеит ҳәа ргәы иаанамгозҭгьы .
Шәара ма ижәдыруа аӡәы ус еиԥш иҟоу аҭагылазаашьа дақәшәазар , ишәызцәырҵыр алшоит азҵаара : « Ишԥаҳалшо игәырҩо ргәы арҭынчра ? »
Иҟалап шәара ауаа ирҳәо шәаҳахьазар : « Аамҭа хәырбӷьыцуп , зегь ахәышәтәуеит » .
Аха иалшаҵәҟьома аамҭа ахала ҳгәаҵаҿы иҳамоу ахәрақәа рыхәышәтәра ?
Абар ԥҳәысеибак илҳәаз : « Сгәы иаанагоит ауаҩы дызхәышәтәуа аамҭа ахала акәым , аха уи ихы ишаирхәо ауп ҳәа » .
Ахәраҵәҟьа ачҳара аарԥшуа ианухәышәтәуа , уи аамҭак ашьҭахь иӷьоит .
Убас азаҳҳәар ҳалшоит ҳгәаҵаҿы иҳамоу ахәра — аамҭак ашьҭахь уи иаҳзаанаго ахьаа ииасыр алшоит .
Ирыцхраар алшозеи ирзааигәоу зцәыԥсыз ауаа агәхьаа аиааира ?
3 , 4 .
Избан Иегова игәырҩо ауаа рхьаақәа еиликаауеит ҳәа ҳҳәар зҳалшо ?
Ҳәарада , зегь раҵкыс ҳгәы арҭынчра зылшо агәрыцҳашьара злоу жәҩантәи Ҳаб Иегова иоуп .
( Уаԥхьа 2 Коринфаа рахь 1 : 3 , 4 . )
Иегова зегь раасҭа агәрыцҳашьара аарԥшра зылшо иоуп , иара ижәлар агәра диргоит : « Сара , сара соуп шәара шәгәы зырҭынчуа » ( Ис . 51 : 12 ; Аԥсал . 118 : 50 , 52 , 76 [ 119 : 50 , 52 , 76 , АдҾ ] ) .
Иегова , агәрыцҳашьара Аб , ихаҭа агәхьаа иман изааигәаз ауаа анԥсы , — Авраам , Исаак , Иаков , Моисеи , насгьы Давид ( Ахыԥхь . 12 : 6 — 8 ; Матф . 22 : 31 , 32 ; Аус . 13 : 22 ) .
Анцәа Иажәа аҟны ишаҳәо ала , Иегова урҭ даара игәхьааигоит , насгьы рыԥсы анҭеиҵо аамҭа даара дазыԥшуп ( Иов 14 : 14 , 15 ) .
Дара џьанаҭ дгьыл аҿы агәабзиара ахьроуа зеиԥшыҟам аԥсҭазаара рзыԥшуп .
Шәазхәыц иара убас Анцәа зегь раҵкыс бзиа иибоз Иԥа дгәаҟны дшыԥсыз ( Ажәам . 8 : 22 , 30 ) .
Иҟалап Иегова уи ухаҿы иузаамго ахьаа изаанагазар ( Иоанн 5 : 20 ; 10 : 17 ) .
5 , 6 .
Ишԥаирҭынчуеи Иегова ҳгәы ?
Иегова дышҳацхраауа аҵыхәтәанынӡа агәра ганы ҳаҟазар ҳалшоит .
Убри аҟынтә даара ихадоуп ҳагәхьаа гәыкала изеиҭаҳҳәалар .
Шаҟа ҳгәы арҭынчуазеи Иегова ҳзызгәаҟуа агәырҭынчра шҳаиҭо , насгьы ҳцәаныррақәа шеиликаауа ахьаҳдыруа !
Аха ишԥаҟаиҵо иара уи ?
Анцәа ақьырсианцәа ргәы ирҭынчуеит акыр зымчу , аус зуа иԥшьоу идоуҳа ацхыраарала ( Аус .
9 : 31 ) . Иисус Христос ҳақәиргәыӷит жәҩантәи Ҳаб иԥшьоу адоуҳа риҭарц иҳәо хымԥада ишриҭо ( Лука 11 : 13 ) .
Хыхь зыӡбахә ҳәаз Сузи илҳәоит : « Ҳара лассы-лассы ҳшьамхышгыланы Иегова ҳгәы ирҭынчырц ҳиҳәон !
Ҳиҳәацыԥхьаӡа Анцәа иҭынчра ҳгәи ҳахшыҩи шахьчо ҳныруан » .
( Уаԥхьа Филиппаа рахь 4 : 6 , 7 . )
7 , 8 .
Избан Иисус ҳгәы ширҭынчуа агәра ганы ҳаҟазар зҳалшо ?
Иисус адгьыл аҿы данынхоз , агәрыцҳашьара аарԥшны жәалеи услеи ауаа ргәы ирҭынчуан , уи ала иара Иегова диҿыԥшуан ( Иоанн 5 : 19 ) .
Иисус адгьыл ахь даашьҭын « ӷәӷәала згәы каҳаны иҟоу рыхәышәтәра » , насгьы « игәырҩо зегьы ргәы арҭынчра » азы ( Ис .
61 : 1 , 2 ; Лука 4 : 17 — 21 ) . Ауаа ирбон Иисус рхьаақәа шеиликаауаз , насгьы ииашаҵәҟьаны рыцхраара шиҭахыз ( Аур .
2 : 17 ) . Иисус данқәыԥшыз , ҳәарада , иара изааигәаз ауааи иҩызцәеи шыԥсуаз ибон .
Иҟалап иабԥса Иосиф Иисус зынӡа данқәыԥшыз дыԥсызар * .
Ухаҿы иааг изакәытә гәхьаау Иисус имаз , насгьы шаҟа ицәыцәгьаз иани , иашьцәеи , иаҳәшьцәеи шгәырҩоз анибоз .
Ишԥааирԥши Иисус агәрыцҳашьара , Лазарь данԥсы ?
Иисус имаҵзура анынаигӡоз , ауаа рахь иааџьоушьаша азҿлымҳареи агәрыцҳашьареи ааирԥшуан .
Иаҳгәалаҳаршәап иҩыза Лазарь данԥсы иҟалаз .
Иисус уи иԥсы шҭеиҵоз идыруан , аха уеизгьы иара Мариеи Марфеи ирымаз агәхьаа аҩыза изцәырҵит .
Урҭ шгәаҟуаз аниба , иара изымычҳан илаӷырӡ ааит ( Иоанн 11 : 33 — 36 ) .
Избан Иисус ҳцәаныррақәа шеиликаауа агәра ганы ҳзыҟоу ?
Иҳацхраар шԥалшо Иисус адгьыл аҿы даныҟаз егьырҭ рахь агәрыцҳашьара шааирԥшуаз , насгьы ргәы ширҭынчуаз ахьаҳдыруа ?
Абиблиа агәра ҳнаргоит Иисус иҽшимԥсахыз , уи « иацгьы , иахьагьы , наунагӡагьы Иара Иара иоуп » ( Аур .
13 : 8 ) . « Аԥсҭазаарахылаԥшҩы » ҳәа зызҳәоу Иисус ихаҭа агәхьаа инырит , убри аҟынтә иара « алшара имоуп убас игәаҟуа , аԥышәара иахысуа » рыцхраара ( Аус . 3 : 15 ; Аур .
2 : 10 , 18 ) . Ҳара агәра ганы ҳаҟазар ҳалшоит уи игәаҟуа рхьаа шрыцеиҩишо . Иара рцәаныррақәа еиликаауеит , насгьы агәҭынчра риҭоит , дара уи еиҳарак ианырҭаху .
( Уаԥхьа Ауриацәа рахь 4 : 15 , 16 . )
Иарбан библиатә жәеинраалақәоу шәара еиҳараӡак шәгәы зырҭынчуа ?
Лазарь данԥсы Иисус имаз агәхьаа иазку ахҭыс агәырҭынчра аԥшаара иҳацхраауа зхыԥхьаӡара рацәоу абиблиатә цыԥҵәахақәа ируакуп .
Уи џьашьатәӡам , избанзар « ирыҩуаз зырҩуазгьы ҳара иҳалабжьарц акәын , ахачҳара аарԥшуа , урҭ Аҩырақәа ирҳәоз азхаҵаны , гәыӷрала ҳаҟазааразы » ( Рим . 15 : 4 ) .
Шәара шәгәырҩозар , абас еиԥш иҟоу Анцәа Иажәа аҟынтә ажәеинраалақәа шәгәы дырҭынчыр рылшоит :
« Згәы хьаала иҭәу , игәырҩо роуп Иара дыззаигәоу , иԥагьам , згәы-зыԥсы анзыршәахьоу рыԥсы ҿихуеит » ( Аԥсал .
33 : 19 , 20 [ 34 : 18 , 19 , АдҾ ] ) .
« Схьаақәа анырацәахалак , гәыжьжьаҩыс исымаз Уара уакәын » ( Аԥсал .
93 : 19 [ 94 : 19 , АдҾ ] ) .
« Иҳақәиҭу Иисус Христоси ҳара бзиа ҳазбо , лыԥха ҳазҭо , гәыӷрала ҳгәалаҟара шьҭызхуа Аб Анцәеи шәгәы-шәыԥсы дырраҳаҭааит , шәдырӷәӷәааит » ( 2 Фес .
2 : 16 , 17 ) * .
Ишԥаҳалшо егьырҭ ргәы арҭынчра ?
Игәырҩо ауаа агәырҭынчра рыԥшаар рылшоит иара убас ақьырсиантә еизарақәа рҿы .
( Уаԥхьа 1 Фессалоникаа рахь 5 : 11 . )
Ишԥаҳалшо згәы каҳаны иҟоу ауаа рыдгылареи ргәы ашьҭыхреи ? ( Ажәам . 17 : 22 ) .
Ишәхашәмыршҭлан « аҿымҭра аамҭеи ацәажәара аамҭеи » шыҟоу ( Еккл .
3 : 7 ) . Далин зыхьӡу аԥҳәысеиба илҳәоит : « Ауаҩы изааигәоу даницәыԥсуа , игәы иҭоу аҳәара иҭахуп .
Убри аҟынтә даара ихадоуп ус еиԥш иҟоу ауаҩы иажәа ԥымҟакәа изыӡырҩра » .
Иуниа лашьа иҽишьит , лара илҳәоит : « Урҭ ирныруа ахьаа аҵыхәтәанынӡа ишәзеилымкаауазаргьы , рцәаныррақәа реилкаара ахьышәҭаху акраҵанакуеит » .
Иаҳгәалашәалар акәзеи аӡәы игәы арҭынчра анаҳҭаху ?
Иара убас ишәхашәмыршҭлан ауаа зегьы агәхьаа шырныруа , насгьы уи шаадырԥшуа шеиԥшым .
Зны-зынла игәырҩо ауаҩы ихаҭа заҵәык иоуп издыруа шаҟа агәхьаа имоу , насгьы игәаҵаҿы иҭоу аҳәара ицәыцәгьазар алшоит .
Анцәа Иажәаҿы иануп : « Ауаҩы игәы игәхьаа адыруеит , иара агәырӷьарагьы даҽаӡәы изацеиҩшом » ( Ажәам .
14 : 10 ) . Ауаҩы ицәаныррақәа ҳзеиҭеиҳәозаргьы , уи ииҳәарц ииҭаху аилкаара зны-зынла имариам .
Иаҳҳәар ҳалшозеи игәырҩо ауаҩы игәы шьҭаҳхырц азы ?
Ҳәарада , зны-зынла агәырҩа змоу ауаҩы иаҳәатәу ҳзымдыруазар ауеит .
Аха Абиблиаҿы « иҟәыӷоу рыбз уахәышәтәуеит » ҳәа ануп ( Ажәам .
12 : 18 ) . Аӡәырҩы егьырҭ ргәы зладырҭынчша азхәыцрақәа рыԥшааит аброшиура « Иузааигәаз ауаҩы данԥсы » аҿы * .
Аха лассы-лассы еиҳарак алҵшәа аазго уи — алабжьара « Иҵәыуо шәрыцҵәуа » ақәныҟәара ауп ( Рим .
12 : 15 ) . « Зны-зынла сгәы иҭоу ахьаа зегь аарԥшра зласылшо лаӷырӡыла мацара ауп » , — лҳәоит зхаҵа дыԥсыз Габи . « Убри азоуп сҩызцәа ансыцҵәыуо еиҳа изысзымариахо .
Усҟан сара сгәаҟраҿы схы заҵәны избом » .
Ишԥаҳалшо егьырҭ ргәы арҭынчра , хаҭала ауаҩы иацәажәара ҳцәыцәгьазар ?
( Шәахәаԥш иара убас арамка « Ажәала аӡәы игәы арҭынчра шҳалшо » . )
Агәырҩа змоу ауаҩы хаҭала иацәажәара шәцәыцәгьазар , шәара ишәылшоит асахьамҭа жәақәак анҵаны иҭара , иара убас аацҳара , мамзаргьы асаламшәҟәы изышәышьҭыр — ус , ма аелектронтә ԥошьҭала .
Иара убас ишәылшоит игәырҩо Абиблиа аҟынтә игәы шьҭызхуа жәақәак шәрылацәажәар , иԥсыз иҟазшьа бзиак игәалашәыршәар , насгьы уи идҳәалоу хҭыск еиҭашәҳәар .
Иуниа илҳәоит : « Исызшәаҳәом шаҟа сгәы ҟанаҵо икьаҿу угәы шьҭызхуа аацҳара , ма егьырҭ ақьырсианцәа аамҭа рыцыхгаразы ааԥхьара ансырҭо .
Усҟан сара бзиа сшырбо , насгьы ишсеиҷаҳауа збоит » .
Ргәы зырҭынчыр алшозеи егьырҭ еиҭа ?
Ахаангьы ишәхашәмыршҭлан анцәаиҳәара шаҟа амч амоу .
Ауаҩы изааигәоу даницәыӡуа , ҳара уи изы ҳхала ма иареи ҳареи Анцәа ҳаициҳәар ҳалшоит .
Ҳәарада , ус еиԥш иҟоу аҭагылазаашьақәа рҿы Анцәа ҳаниҳәо , зны-зынла ҳцәаныррақәа раарԥшра мариам .
Аха Анцәа шәаниҳәо шәылаӷырӡ хажжылозаргьы , гәыкала иҟашәҵо аҳәара игәырҩо игәы арҭынчыр алшоит .
Далин илгәалашәоит : « Аиаҳәшьцәа сгәы дырҭынчырц ианаауа , зны-зынла Анцәа исызиҳәарц срыҳәоит .
Лассы-лассы дара Анцәа иҳәара ианалаго ирҳәо иақәшәом , аха иаарласны еиҳа рҽеизыргоит , насгьы гәыкала Анцәа иҳәоит .
Дара иаадырԥшуа агәрахаҵареи , абзиабареи , азҿлымҳареи сыгәрахаҵара даара иарӷәӷәоит » .
17 — 19 .
Избан игәырҩо ауаа ргәы арҭынчра анаҩсгьы изҳахәҭоу ?
Ҳара иҳаздырӡом шаҟаамҭа иҭаху ауаҩы игәырҩа ихигарц азы .
Ауаҩы изааигәоу даницәыӡуа , раԥхьа икәша-мыкәша иҩызцәеи иҭынхацәеи ыҟоуп .
Аха аамҭа анцалак , дара есыҽнытәи русқәа рахь ихынҳәлароуп .
Убри аҟынтә урҭ рыцхраара раԥхьатәи амшқәа раан адагьы , анаҩсгьы шәазхиаз .
Абиблиаҿы иануп : « Аҩыза иашаҵәҟьа еснагь абзиабара илоуп , уи арыцҳара аамҭа азы ииз иашьоуп » ( Ажәам .
17 : 17 ) . Ауаҩы игәырҩа данаиааиуа аамҭа зегь аҩныҵҟа ҳицхраалар , насгьы игәы шьҭаҳхлар ауп .
( Уаԥхьа 1 Фессалоникаа рахь 3 : 7 . )
Ишәхашәмыршҭлан игәырҩо ауаҩы зны-зынла игәалашәарақәа ирыхҟьаны ахьаа ӷәӷәа изцәырҵлар шалшо .
Уи мзызс иамазар ауеит еиуеиԥшым амшқәа разгәаҭара , ашәа , уск , апатреҭқәа , мамзаргьы афҩықәа , абжьқәа ма ашықәс аамҭақәа .
Зхатә ҩыза дызцәыӡыз еиҳагьы ицәыцәгьоуп уаанӡа еицыҟарҵоз аусқәа ихала аҟаҵара аниқәшәо , иаҳҳәап , Агәаларшәара ахәылԥаз ахь ацара .
Абар иашьак ииҳәо : « Схатә ҩыза лыда раԥхьаӡатәи ҳчара ашықәс азгәаҭара шыцәгьахоз здыруан , ииашаҵәҟьангьы исзымариамхеит .
Аха сҩызцәа гәакьақәак еизарц рыӡбеит , уи аҽны схала саанымхарц азы » .
Иаҳхамышҭлароуп ауаҩы изааигәоу даницәыӡуа , уи иалкаау амшқәа рзы мацара шакәым ацхыраара аниҭаху .
Иуниа илҳәоит : « Егьырҭ уааигәа иалкаау амшқәа рзы мацара акәымкәа , еснагь ианыҟоу , уи даара угәы шьҭнахуеит .
Сара ус еиԥш иҟоу аамҭақәа рыхә сшьоит , урҭ амч сырҭоит » .
Ҳәарада , ауаҩы игәырҩа зынӡа ихаршҭреи ихы заҵәны имбаларц аҟаҵареи ҳалшом .
Ус шакәугьы , ҳицхраалар , насгьы ҳидгылалар , уи игәы арҭынчлоит ( 1 Иоанн 3 : 18 ) .
Габи илҳәоит : « Сара Иегова иҭабуп ҳәа иасҳәоит сыԥсҭазааратә мҩаҿы иҟаз иуадаҩыз аамҭақәа раан иара азҿлымҳара аазырԥшуаз аизара аиҳабацәа рыла дахьсыцхраауаз .
Урҭ санрацәажәоз , абзиабара злоу Иегова дышсеиҷаҳауаз сныруан » .
Избан Иегова иқәыргәыӷрақәа агәырҭынчра зҳарҭо ?
Шаҟа ҳгәы арҭынчуазеи агәыразреи агәыжьжьареи Рынцәа Иегова иаарласны агәырҩа наӡаӡа ишықәихуа , насгьы игәырҩо ргәы ширҭынчуа ҳаназхәыцуа !
Уи ҟалоит « иԥсхьоу , адамрақәа ирҭоу зегьы Анцәа Иԥа ибжьы » анраҳалак ( Иоанн 5 : 28 , 29 ) .
Абиблиа агәра ҳнаргоит : « Анцәа аԥсра наӡаӡа иқәигоит , Иҳақәиҭу Зегьирхаку Иегова ауаа лаӷырӡ цырак иадамзаргьы ирҿыжжы иаанижьуам , ирыцқьоит » ( Ис . 25 : 8 ) .
Усҟан ҳара уаҳа иҵәыуо ҳрыцҵәыуалаӡом , избанзар адгьыл аҿы иқәынхало ауаа зегьы игәырӷьо ирыцгәырӷьалоит ( Рим . 12 : 15 ) .
Абиблиаҿы Иосиф аҵыхәтәаны иӡбахә анаҳәоз Иисус 12 шықәса ихыҵуан .
Иисус раԥхьаӡатәи иџьашьахәы аӡы аҩы шалихыз иазку ахҭыс аҿы Иосиф изкны акгьы анӡам .
Иисус ашьаҟаҿы данкыдҵаз , иара апостол Иоанн Мариа дылхылаԥшларц идиҵеит .
Иисус Иоанн уи адҵа ииҭомызт Иосиф иԥсы ҭазҭгьы ( Иоанн 19 : 26 , 27 ) .
Аӡәырҩы абарҭ ажәеинраалақәа рыцхрааит : Аԥсалом 19 : 2 , 3 ( 20 : 1 , 2 , АдҾ ) ; 30 : 8 ( 31 : 7 , АдҾ ) ; 37 : 9 , 10 , 16 ( 38 : 8 , 9 , 15 , АдҾ ) ; 54 : 23 ( 55 : 22 , АдҾ ) ; 120 : 1 , 2 ( 121 : 1 , 2 , АдҾ ) ; Исаиа 57 : 15 ; 66 : 13 ; Филиппаа рахь 4 : 13 ; 1 Пиотр 5 : 7 .
Шәахәаԥш иара убас « Пять секретов , как быть довольным жизнью » ( bp104 - U ) захьӡу аброшиураҿы астатиа « Утешайте скорбящих , как это делал Иисус » .
Абар қьырсианцәақәак рҩызцәа ргәы дырҭынчырц азы урҭ ирзырҩыз :
« Иаҭаху ажәақәа рыԥшаара ҳцәыцәгьоуп , аха бзиа бшаҳбо баҳҳәарц ҳҭахуп .
Ҳара бцәаныррақәа аҵыхәтәанынӡа иаҳзеилкаауам , аха Иегова анаҩсгьы дышбыцхраало агәра ганы ҳаҟоуп .
Бара бзы Анцәа ҳиҳәоит , ҳгәыӷуеит ҳаҳәарақәа маҷк иадамзаргьы ибыцхраауеит ҳәа » .
« Иегова хымԥада дбыцхраауеит уи агәырҩа ахгара » .
« Бгәы арҭынчуазааит бзиа иббо ауаҩы зынӡа иахьшәарҭам аҭыԥ аҿы дахьыҟоу — Анцәа игәалашәараҿы , уи еснагь зегь игәалашәоит , насгьы иаарласны иԥсы ҭеиҵоит » .
« Зегь реиҳа бзиа иббо уаҳа ахаангьы аԥсра дақәшом .
Ҳара уи џьанаҭ дгьыл аҿы даҳбаанӡа игәрахаҵара зныԥшуаз иусқәа ҳгәалашәалоит » .
« Ибзааигәаз ауаҩы ицәыӡра ибзаанагаз ахьаа жәала аҳәара уажәы даара ицәгьоуп , аха ҳара ҳгәы хыҭ-хыҭуа ҳазыԥшуп жәҩантәи Ҳаб иаҳзааигәоу ауаҩы иԥсы анҭеиҵалак ибара иаҳзаанаго агәырӷьара жәала аиҭаҳәара анҳалымшо аамҭа » .
Ақьырсианцәа рыԥсҭазаара рыхьчарц азы иҟәыӷоу ашьаҿақәа ҟарҵалар рылшоит , аха убри аамҭазы иахәҭоуп абиблиатә принципқәа рызхәыцра .
Урҭ апринципқәа инарықәыршәаны ҳара ацәгьоуцәа рҟынтә ҳхы ҳахьчарц азы атапанча , ашәақь ма даҽа бџьарк ҳхы иаҳархәаӡом .
Шәааи урҭ рахьтә принципқәак еилҳаргап .
Иегова аԥсҭазаара ԥшьоуп ҳәа иԥхьаӡоит .
Аԥсаломшәаҳәаҩ Давид иҩит Иегова « аԥсҭазаара ахыҵхырҭа » шиакәу ( Аԥсал .
35 : 10 [ 36 : 9 , АдҾ ] ) . Убри аҟынтә ақьырсиан ихы ма имазара ахьчара иҽаназишәо , иара аӡәы ишьра иҽацәихьчароуп ( Ҩынтә . 22 : 8 ; Аԥсал .
50 : 16 [ 51 : 14 , АдҾ ] ) . Ҳәарада , ауаҩы ишьразы иарбанзаалак маҭәарк рхы иадырхәар алшоит , аха аҩны абџьар шәымазар , усҟан ацәгьоуҩы дшәамхашьыр алшоит , уи аҟаҵара шышәҭахымызгьы * .
Уи адагьы , зыԥсахы еибакны иҟоу ацәгьоуҩы шәнапаҿы абџьар шышәку ибар , аҭагылазаашьа еиҳа еицәахар , насгьы ауаҩшьрахьы инанагар алшоит .
Иисус Христос иԥсра уахык шагыз иара иҵаҩцәа аҳәа ргарц реиҳәеит , аха иара имҳәаӡеит уи рхы рыхьчарц азы ирҭаххоит ҳәа ( Лука 22 : 36 , 38 ) .
Иисус урҭ аҳәа ргарц зреиҳәаз ихадоу аурок риҭарц азы акәын : ауаа абџьар кны иҳажәларгьы , ақәымчра аарԥшра ахәҭам ( Лука 22 : 52 ) .
Пиотр аҳәа шьҭыхны аԥхьаԥшьаҩы итәы даниҿагыла , Иисус иеиҳәеит : « Уаса аҭыԥ ахь унах » .
Уи ашьҭахь Иисус Пиотр иеиҳәеит : « Аса шьҭызхыз , асала дҭахоит » ( Матф .
26 : 51 , 52 ) . Ари Иисус ишьҭанеицәа иахьа изықәныҟәо ихадоу апринципқәа ируакуп .
Михеи 4 : 3 инақәыршәаны , Анцәа имаҵзуҩцәа « аҳәақәа ацәеихақәа рылырхит , насгьы аԥсақәа абаҳчаҿы рхы иадырхәо аҳәызбақәа рылырхит » .
Ииашоу ақьырсианцәа зларылукаауа ҟазшьак аазырԥшуа ари апринцип апостол Павел Анцәа идоуҳала иҩу иажәақәа ирықәшәоит : « Ацәгьа шәзызуа ацәгьара изыжәурц шәашьҭамлан .
[ . . . ]
Шәара шәганахьтә ала ишәзалыршараны иҟазар , хиррала , еизыразрала зегьы шәырзыҟаз » ( Рим .
12 : 17 , 18 ) . Павел акырынтә ишәарҭоу аҭагылазаашьақәа дрықәшәон , абрагьцәагьы дрықәшәахьан , аха иара еснагь иажәақәа инарықәыршәаны ихы мҩаԥигон , насгьы ихы ихьчарц азы абиблиатә принципқәа еилеигомызт ( 2 Кор . 11 : 26 ) .
Иара Анцәа диқәгәыӷуан , насгьы Иажәа аҟынтә иҟәыӷоу алабжьарақәа ихы иаирхәон , урҭ « аибашьыгатә бџьар аасҭа » еиӷьуп ( Еккл . 9 : 18 ) .
Ақьырсианцәа аԥсҭазаара аматериалтә мазара аасҭа ахә ршьоит .
« Ауаҩы иԥсҭазаара заҟа мазара рацәа имоу иадҳәалам » ( Лука 12 : 15 ) .
Убри аҟынтә ақьырсиан абџьар зку ақәылаҩ даниқәло , уи иҟәымшәышәу ажәақәа рыла дизнымкылар , иахәҭоуп Иисус ииҳәаз апринцип ақәныҟәара : « Ацәгьара иамашәымкын » .
Иҟалап уи азы ақәылаҩ игарц ииҭаху зегь иҭатәхар ( Матф . 5 : 39 , 40 ; Лука 6 : 29 ) * .
Аха , ҳәарада , еиӷьуп ишәарҭоу аҭагылазаашьа ҳмоурц азы иҳалшо зегь ҟаҳҵар .
Ҳмазара ҳахымыҽхәозар , насгьы ҳгәылацәа Иегова ишаҳаҭцәа шҳакәу , насгьы аҭынчра бзиа ишаҳбо рдыруазар , ҳара ашәарҭара ҳҽацәыҳахьчар ҳалшоит ( 1 Иоанн 2 : 16 ; Ажәам . 18 : 10 ) .
Акьырсианцәа аишьцәеи аиаҳәшьцәеи рцәаныррақәа ҳаҭырла ирызнеиуеит ( Рим .
14 : 21 ) . Ақьырсиан ацәгьоуцәа аниқәло ихы иаирхәарц азы иҩны абџьар шимоу раҳар , аишьцәеи аиаҳәшьцәеи шьоукы уи иаршанхар , мамзаргьы доуҳала ишьацәхныслар рылшоит .
Абзиабара ҳгәазҭанаҵоит ҳхы акәымкәа , егьырҭ рызхәыцра , уи азы ҳгәаанагарала закәанла ззин ҳамоу мап ацәаҳкуазаргьы ( 1 Кор . 10 : 32 , 33 ; 13 : 4 , 5 ) .
Ақьырсианцәа ҿырԥшыганы аҟазаара рҽазыршәоит ( 2 Кор .
4 : 2 ; 1 Пиотр 5 : 2 , 3 ) . Ақьырсиан аизара аиҳабацәа Абиблиа аҟынтә иаагоу алабжьара ширҭазгьы , ацәгьоуцәа рҟынтә ихы ихьчарц азы иҩны абџьар имазар , уи дҿырԥшыгоуп ҳәа узҳәом .
Убри аҟынтә уи ақьырсиан аизараҿы аҭакԥхықәреи адҵақәеи рынагӡара зылшо рзы иҟоу аҭахрақәа уаҳа дрықәшәом .
Уи апринцип аусураҿы абџьар ныҟәызго ақьырсиангьы иҵанакуеит .
Уи ақьырсиан даҽа усурак иԥшаар еиӷьуп * .
Ақьырсиан аус ахьиулашеи , насгьы занааҭс иалихшеи шииӡбо еиԥш , ихы , иҭаацәа , насгьы имазара ахьчаразы иҟаиҵо абжьааԥны ихала иӡбоит .
Аха арҭ азҵаарақәа рҿы аӡбарақәа анидикыло , Анцәа иҟәыӷареи уи ҳара ҳахь иааирԥшуа абзиабареи зныԥшуа абиблиатә принципқәа дрызхәыцлар ауп .
Урҭ апринципқәа пату рықәызҵо доуҳала ишәу ақьырсианцәа ацәгьоуцәа рҟынтә рхы рыхьчарц азы абџьар рыҩны ирҵәахлаӡом .
Дара агәра ганы иҟоуп Анцәа иқәгәыӷуа , насгьы абиблиатә принципқәа ирықәныҟәо ауаа ҳаԥхьаҟа аҭынчреи ашәарҭадареи ахьыҟало адунеи аҿы ишынхало ( Аԥсал . 96 : 10 [ 97 : 10 , АдҾ ] ; Ажәам .
1 : 33 ; 2 : 6 , 7 ) . Агәырҩа ду аан ақьырсианцәа абџьар шьҭыхны рхы рыхьчалаӡом , аха Иегова иқәгәыӷлоит
Ақьырсиан абџьар аахәара иӡбар илшоит ( иаҳҳәап , авинтовка ма ашәақь ) , ашәарыцаразы ма агыгшәыг аҟынтә ахыхьчаразы .
Аха абџьар рхы ианадмырхәо аамҭазы еиӷьуп уи еиҵамҵакәа , еимыхны , насгьы абарқәам ахьаҿоу аҭыԥ аҿы иҟазар .
Абџьар амазаара азин ахьыҟам ма уи амазааразы азакәан аҿы ҷыдарақәак ыҟазар , ақьырсианцәа уи иқәныҟәалароуп ( Рим .
13 : 1 ) .
Ақәылаҩ иҟынтә шәхы шәыхьчар шшәылшо иазку аинформациа шәыԥшаар шәылшоит апрель 8 , 1993 шықәсазы иҭыҵыз ажурнал « Пробудитесь ! »
аҿы иҟоу астатиа « Как это можно предотвратить » аҿы . Абџьар ахьныҟәырго аусураҿы ақьырсиан аус иулар илшоу илымшоу иазкны еиҳаны аинформациа шәыԥшаар шәылшоит ноиабр 1 , 2005 шықәсазы иҭыҵыз ажурнал « Сторожевая башня » , адаҟьа 31 , насгьы февраль 1 , 1984 шықәсазы иҭыҵыз « Сторожевая башня » , адаҟьақәа 18 — 19 рҿы .
© 2017 Watch Tower Bible and Tract Society of Pennsylvania
АЦӘАҾЫ :
Груец ақалақь аҿы ажәабжьҳәаҩ аҵәақәа ахьеизҳауа абаҳчаҿы аус зуа ахаҵа абиблиатә жәабжь изеиҭеиҳәоит
АЖӘАБЖЬҲӘАҨЦӘА
АБИБЛИАТӘ ҴАРАҚӘА
2016 ШЫҚӘСАЗЫ АХӘЫЛԤАЗ АҾЫ ИҞАН
Бесплатно .
Это издание — часть всемирной библейской просветительной деятельности , которая проводится христианскими Свидетелями Иеговы и поддерживается добровольными пожертвованиями .
Даҽакала иарбамзар , Ауриатә Ҩырақәа рҟынтә ацитатақәа еиҭагоуп урысшәала иҭыжьу « Иԥшьоу Аҩыра — Адунеи ҿыц аиҭага » аҟынтә , Ақьырсиантә Бырзен Ҩырақәа аагоуп аԥсышәала иҭыжьу Ауасиаҭ Ҿыц аҟынтә , Аԥсаломқәа рҟынтә ацитатақәа аагоуп аԥсышәала иҭыжьу Аԥсалҭыр аҟынтә ( ириашоуп иҿыцу аҩышьаԥҟарақәа инарықәыршәаны ) .
Егьи аиҭага : АдҾ — ацитатақәа еиҭагоуп урысшәала иҭыжьу « Иԥшьоу Аҩыра — Адунеи ҿыц аиҭага » аҟынтә .
« Иаг дшәырҽхәала ! . . .
Шаҟа игәахәароузеи , насгьы иаԥсоузеи иара ирҽхәара » ( АԤСАЛ . 147 : 1 , АдҾ ) .
АШӘАҚӘА : 59 , 3
. . Иегова дахьшәеиҷаҳауа ахә ашьара ?
. . Анцәа дышшәыцхраауа агәра агара ?
. . Иегова Иажәа ацхыраарала имаҵзуҩцәа дышрыцхраауа абара ?
1 — 3 . а ) Ианбаҩыз Аԥсалом 146 ( 147 , АдҾ ) ?
б ) Еилаҳкаар ҳалшозеи Аԥсалом 146 ( 147 , АдҾ ) аҟынтә ?
ҲАРА лассы-лассы егьырҭ ҳарҽхәоит рыдҵа ибзианы иахьыҟарҵаз , мамзаргьы ҳара иаҳгәаԥхо аҟазшьақәа ахьаадырԥшуа азы .
Шаҟа еиҳагьы арҽхәара даԥсоузеи Иегова !
Иаҳҳәап , Иегова дҳарҽхәалар ҳалшоит иааҳакәыршаны иишаз зегьы ирнубаало ҳәаа змам имч азы , мамзаргьы Иԥа даашьҭны ҳанҿих иааирԥшыз абзиабара ду азы .
Аԥсалом 146 ( 147 , АдҾ ) автор Иегова ирҽхәара игәазҭаҵан .
Иара егьырҭгьы Анцәа ддырҽхәаларц ргәазҭеиҵон .
( Уаԥхьа Аԥсалом 147 : 1 , 7 , 12 . )
* Ҳара ари аԥсалом зҩыз дызусҭоу ҳаздырӡом , аха иҟалап уи дынхозҭгьы Иегова израильаа вавилонтәи атҟәара аҟынтә ианиргьежь ( Аԥсал . 146 : 2 [ 147 : 2 , АдҾ ] ) .
Анцәа ижәлар дырҩегь рыԥсадгьыл аҿы имаҵ рулар рылшон , уи хымԥада аԥсаломшәаҳәаҩ Иегова ирҽхәара игәазҭанаҵеит .
Аха иара уи азы егьырҭ амзызқәагьы иман , урҭ ииҩыз аԥсалом аҿы иааигеит .
Иарбан мзызқәоу шәара ишәымоу Иегова ирҽхәаразы ?
Иарбан цәаныррақәоу ирызцәырҵыз израильаа , Кир рхы ианақәиҭитә ?
Шәхаҿы иаажәг изакәытә ҭагылазаашьаз израильаа ирымаз вавилонтәи атҟәараҿы ианыҟаз .
Вавилонаа урҭ ирхыччон : « Иаҳзышәҳәа Сионтәи ашәақәа » .
Уи аамҭазы Иерусалим еилаҳаны иҟан , убри аҟынтә израильаа зеигәырӷьар рылшоз зегь раасҭа ихадоу амзыз рцәыӡит ( Аԥсал .
136 : 1 — 3 , 6 [ 137 : 1 — 3 , 6 , АдҾ ] ) .
Урҭ ашәаҳәара зынӡаск ирҭахӡамызт .
Дара ӷәӷәала ргәы каҳаны иҟан , убри аҟынтә агәырҭынчра рҭахын .
Аха Анцәа заа ишиҳәаз еиԥш џьамтәылатәи аҳ Кир урҭ рхы иақәиҭитәит .
Иара Вавилон анига ашьҭахь иҳәеит : « Иегова . . .
Иерусалим аҩны изсыргыларц сыдиҵеит . . . Ижәлар рҟынтә дарбанзаалак Инцәа Иегова дицзааит .
Ихы дақәиҭуп , дцааит » ( 2 Аш .
36 : 23 ) . Шаҟа еигәырӷьазеи израильаа Кир ус еиԥш иҟоу аусԥҟа анаԥиҵа !
Ииҩызеи аԥсаломшәаҳәаҩ Иегова дышҳацхраауа иазкны ?
Иегова израильаа жәларык раҳасабала акәымкәа , хаҭала ргәы ирҭынчит .
Иара иахьагьы убасҵәҟьа ҟаиҵоит .
Абар аԥсаломшәаҳәаҩ Анцәа изкны ииҩыз : « Иара згәы ԥҽу зегь ихәышәтәуеит , ргәаҟрақәа зегь рхаиршҭуеит » ( Аԥсал .
146 : 3 [ 147 : 3 , АдҾ ] ) . Иегова цәеижьлеи емоциалеи игәаҟуа ауаа дрыцхраауеит .
Иара ҳгәы арҭынчреи ҳгәаҵаҿы иҳамоу ахәрақәа рыхәышәтәреи еснагь дазхиоуп ( Аԥсал .
33 : 19 [ 34 : 18 , АдҾ ] ; Ис . 57 : 15 ) . Иегова аҟәыӷареи амчи ҳаиҭоит , ҳауадаҩрақәа зегьы ҳариааирц азы ( Иак . 1 : 5 ) .
Иарбан зыхә ҳараку уроку иалҳкаар ҳалшо Аԥсалом 146 : 4 ( 147 : 4 , АдҾ ) ?
( Шәахәаԥш астатиа алагамҭаҿы иаагоу асахьа . )
Анаҩс аԥсаломшәаҳәаҩ ажәҩан дахцәажәаны иҳәоит Иегова « аеҵәа рхыԥхьаӡара идыруеит ; рыхьӡқәа рыла зегь дрыԥхьоит » ҳәа ( Аԥсал .
146 : 4 [ 147 : 4 , АдҾ ) . Иара аеҵәақәа ибон , аха урҭ шаҟа ыҟаз ихаҿгьы изаагомызт .
Иахьа ауаа еиҳаны аеҵәақәа рбара алшара рымоуп .
Аҵарауаа шьоукы ргәаанагарала ҳгалактика Асаррымҩа заҵәык аҿы миллиардла аеҵәақәа ыҟоуп .
Жәҩантәылаҿы иҟалап миллиардла агалактикақәа ыҟазар .
Ауаҩы аеҵәақәа рыԥхьаӡара илшом .
Аха Зегьзшаз урҭ хаҭала ахьӡ риҭоит .
Уи иаанарԥшуеит иара изы аки-аки шеиԥшым ( 1 Кор . 15 : 41 ) .
Иаҳҳәар ҳалшозеи ауаа рзы ?
Иегова аеҵәақәа зегьы уажәы иахьыҟоу идыруеит .
Убас еиԥш иара шәара ишәызкны зегь идыруеит — уажәы шәахьыҟоу , шәцәанырра , насгьы уажәы ишәҭахыҵәҟьоу .
7 , 8 . а ) Еиликаауазеи Иегова ҳганахь ала ?
б ) Иаажәга Иегова агәрыцҳашьара аарԥшны инаӡам ауаа дышрыцхраауа аазырԥшуа аҿырԥштәы .
Иегова хаҭала шәара шәахь аинтерес аарԥшра адагьы , гәыкала агәрыцҳашьара ааирԥшуеит , насгьы шәыԥсҭазаараҿы ауадаҩрақәа риааира дшәыцхраар илшоит .
( Уаԥхьа Аԥсалом 146 : 5 [ 147 : 5 , АдҾ ] . )
Шәара шәгәы иаанагозар алшоит шәыуадаҩра ӡбашьа амам ҳәа , насгьы уи ахгара шәылшом ҳәа .
Анцәа иҳалшои иҳалымшои идыруеит , « иагьигәалашәоит асаба , аццышә ҳшаҩызоу , анышә ҳшалху » ( Аԥсал . 102 : 14 [ 103 : 14 , АдҾ ] ) .
Ҳанамӡара иахҟьаны ҳара ҳагхақәа еиҭаҟаҳҵалар ҳалшоит .
Зны-зынла иаҳҳәаз , ма иҟаҳҵаз ӷәӷәала ҳахьхәуазар , мамзаргьы ииашам агәазыҳәареи ашьыцреи ахьҳазцәырҵыз ҳаламыс ҳаргәаҟуазар ауеит .
Иегова ус еиԥш иҟоу ацәаныррақәа ахаангьы имамызт , аха иара уеизгьы ҳшеиликаауа ҳхаҿгьы иаҳзаагом ( Ис .
40 : 28 ) . Иҟалап шәыԥсҭазаараҿы иҟазҭгьы аҭагылазаашьақәа аԥышәарақәа раан Иегова даншәыцхрааз ( Ис . 41 : 10 , 13 ) .
Абар Киоко зыхьӡу пионерс амаҵ зуа аиаҳәшьа лҿырԥштәы .
Адҵа ҿыц анлоу , насгьы даҽа еизарак ахь даниас ашьҭахь , лара лгәы каҳаит .
Ишԥааирԥши Иегова лыуадаҩрақәа шеиликаауа ?
Леизара ҿыц аҿы лцәаныррақәа ибзианы еилызкаауаз аишьцәеи аиаҳәшьцәеи ыҟан .
Лара Иегова абас леиҳәозшәа лбон : « Сара бзиа бзызбо пионерс амаҵ ахьыбуа мацара азы акәӡам , аха сыԥҳа ахьбакәу , насгьы быԥсҭазаара ахьысзыбкызгьы ауп .
Сара бгәырӷьалар сҭахуп , избанзар бара Сышаҳаҭ боуп ! »
Ишԥааирԥши Зегьзымчу шәара шәҭагылазаашьаҿы иара иеиԥш аӡәгьы шәшеилимкаауа ?
9 , 10 .
Дышԥаҳацхраауеи Иегова зегь раԥхьа иргыланы ?
Иаажәга аҿырԥштәы .
Ҳара зегьы ацәеижьтә ҭахрақәа ҳамоуп .
Иҟалап зны-зынла иаҳфо ҳмоур ҳәа ҳшәозар .
Аха Иегова Адгьыл уқәаарыхыртә еиԥш ишеит , зегьы афатә рызхарц .
Аԥсаломшәаҳәаҩ иҩуан « алаҳәа хәыҷқәагьы , Иара ианааиҳәалакгьы » афатә шроуа .
( Уаԥхьа Аԥсалом 146 : 8 , 9 [ 147 : 8 , 9 , АдҾ ] . )
Иегова алаҳәақәа дреиҷаҳауазар , агәра ганы шәыҟазар шәылшоит иара шәҭахрақәагьы шынаигӡо ( Аԥсал . 36 : 25 [ 37 : 25 , АдҾ ] ) .
Аха зегь раԥхьа иргыланы Иегова ҳагәрахаҵара арӷәӷәара деиҷаҳауеит , насгьы ҳара иҳамоу адыррақәа ираԥызго Анцәа иҭынчра ҳаиҭоит ( Флп .
4 : 6 , 7 ) .
Абар Муцуо зыхьӡу Иапониа инхо аиашьа иԥҳәыси иареи зықәшәаз . 2011 шықәсазы ртәылаҿы ацунами аныҟала , Иегова дышрыцхрааз рбеит .
Дара рыҩны ахыб ахь иахьхалаз абзоурала еиқәхеит .
Аха уи аҽны урҭ ирымаз аиҳарак рцәыӡит .
Дара ауха ахьҭа ахьыҩназ , илашьцаз рыҩны хыхьтәи ауадаҿы ирхыргеит .
Ианааша ргәы шьҭызхша адоуҳатә фатәы иашьҭалеит .
Аха ирыԥшааз 2006 шықәсазы иҭыҵыз ашәҟәы « Ежегодник Свидетелей Иеговы » ауп .
Муцуо иаразнак « Самое смертоносное цунами в истории » захьӡыз ахеиҵа илаԥш ақәшәеит .
Уа иҳәан 2004 шықәсазы Суматра адгьылҵысра шыҟалаз .
Уи адунеи аҿы ахаан иҟамлахьацыз ацунами цәырнагеит .
Муцуо иԥҳәыси иареи ҵәыуон уи арыцҳара зхызгаз аишьцәеи аиаҳәшьцәеи еиҭарҳәоз ианаԥхьоз .
Дара уи аамҭазы ирҭахыз агәырҭынчра рызҭаз Иегова дышреиҷаҳауаз рбон .
Иара убас Иегова абзиабара аарԥшны рматериалтә ҭахрақәа дреиҷаҳаит .
Рыгәрахаҵара рыцеиҩызшоз рашьцәа рыла дара агәыҳалалратә цхыраара роуит .
Аха зегь раҵкыс дара ргәы шьҭнахит афилиал акомитет аҟынтә аишьцәа реизара иахьаҭааз .
Муцуо иҳәоит : « Сара Иегова ҳааигәара дыҟоушәа , насгьы ҳара зегьы хаҭала дҳаиҷаҳауашәа сгәы иабон .
Шаҟа ҳгәы арҭынчзеи уи ! »
Ишаҳбо еиԥш , Иегова зегь раԥхьа иргыланы ҳдоуҳатә ҭахрақәа дреиҷаҳауеит , анаҩс ҳцәеижьтә ҭахрақәагьы .
Иҟарҵар акәзеи Иегова иҟынтә ацхыраара иазыԥшу ?
Иегова еснагь дазхиоуп аҟәымшәышәра аазырԥшуа рыдгылареи рыцхраареи ( Аԥсал . 146 : 6а [ 147 : 6а , АдҾ ] ) .
Аха иҟаҳҵалар акәзеи ҳара ?
Ҳара иареи ҳареи еизааигәоу аизыҟазаашьақәа ҳамазар ауп .
Уи азы аҟәымшәышәра еизырҳалатәуп ( Соф . 2 : 3 ) .
Иҟәымшәышәу ауаа ачҳара аарԥшны Анцәа аиашара анышьақәиргыло , насгьы ргәаҟрақәа рҵыхәтәа анԥиҵәо иазыԥшуп .
Аҟәымшәышәра аазырԥшуа ауаа Иегова ддыргәырӷьоит .
12 , 13 . а ) Ҳҽызцәаҳахьчалар ҳахәҭоузеи ҳара , Анцәа ицхыраара ҳаурц ҳҭахызар ?
б ) Дзыргәырӷьода Иегова ?
Даҽа ганкахьала , Анцәа « ицқьам лаирҟәуеит адгьыл аҟынӡа » ( Аԥсал . 146 : 6б [ 147 : 6б , АдҾ ] ) .
Ҳара уи аҩыза ҳахьыр ҳҭахӡам !
Иегова иааирԥшуа азиашара зныԥшуа абзиабара ҳнырырц , насгьы игәы ԥаҳамжәарц ҳҭахызар , ҳара иара ицәымӷу ҳцәымӷзар ауп ( Аԥсал .
96 : 10 [ 97 : 10 , АдҾ ] ) . Иаҳҳәап , ҳара асексуалтә гәаԥхашәадара ҳцәымӷзар ауп .
Уи азы ҳара агәнаҳахь ҳназго , апорнографиагьы уахь иналаҵаны , ҳхы ацәаҳахьчалар ауп ( Аԥсал . 118 : 37 [ 119 : 37 , АдҾ ] ; Матф .
5 : 28 ) . Уи мариамхар ауеит , аха Иегова азылԥхарақәа ҳаиҭарц азы аџьабаа абара иаԥсоуп .
Ари аҿагылараҿы ҳхы акәымкәа , Иегова ҳиқәгәыӷлар ауп .
Даҳзылԥхома Иегова ҳхы ма ауаа ҳрықәгәыӷлар , мамзаргьы ауаа зықәгәыӷуа аҿы аиқәырхара ҳашьҭалар ?

Аԥсалом 146 : 10 ( 147 : 10 , АдҾ ) аҿы иануп : « Арашь амч акәӡам Иара дызхәаԥшуа , ауаҩы ишьамхы ласра акәӡам Анцәа игәы иахәо » .
Ҳара Иегова ацхыраара ҳаиҭарц азы ҳиҳәалар ауп .
Ауаа реиԥш акәымкәа , Иегова ҳаҳәарақәа рзыӡырҩра ахаангьы дааԥсаӡом , уи ҳааҟәымҵӡакәа иҟаҳҵозаргьы .
Иегова « Иара ицәшәо , Иара игәыԥшқарала инапы ианыԥшыло » ддыргәырӷьоит ( Аԥсал .
146 : 11 [ 147 : 11 , АдҾ ] ) . Ҳара агәра ганы ҳаҟазар ҳалшоит Иегова ҳара ҳахь азиашара зныԥшуа ибзиабара шааирԥшуа .
Иара ҳаанижьӡом , насгьы ииашам ҳгәазыҳәарақәа риааира дҳацхраауеит .
Зыгәра ганы дыҟази аԥсаломшәаҳәаҩ ?
Иегова ижәлар арыцҳара ианақәшәо ишаанимыжьуа агәра агаразы амзызқәа зегь ҳамоуп .
Абар аԥсаломшәаҳәаҩ Иерусалим аиҭашьақәыргылара иазкны ииҩыз : « Уи угәашәқәа ирӷәӷәеит , уааигәа иҟоу уԥацәа дырзылԥхеит .
Уара уахьынӡанаӡааӡо аҭынчра узааигоит » ( Аԥсал .
147 : 13 , 14 , АдҾ ) . Шаҟа игәы арҭынчуази аԥсаломшәаҳәаҩ Анцәа имаҵзуҩцәа ихьчарц азы ақалақь агәашәқәа ахьирӷәӷәоз !
Ишԥаҳацхраауеи Анцәа Иажәа , ауадаҩра ӷәӷәақәа ҳанрықәшәо ?
( Шәрыхәаԥш абзацқәа 15 — 17 . )
15 — 17 . а ) Ҳхы шԥаҳбо ҳара зны-зынла ауадаҩрақәа ҳанрықәшәо , насгьы дышԥаҳацхраауеи Иегова Иажәа ацхыраарала ?
б ) Иаажәга Иегова иажәа лассы ишааиуа узырбо аҿырԥштәы .
Ауадаҩрақәа агәҭынчымра ҳазцәырыргар алшоит , аха Иегова урҭ ҳариааирц азы аҟәыӷара ҳаиҭар илшоит .
Аԥсалом 146 ( 147 , АдҾ ) автор иҩуан « Иара иажәа адгьыл ахь иааицҳауеит ; Иара иажәа лассы иааиуеит » , иара убас « асы ҳзааишьҭуеит ; абыб ахәеиԥш икаиԥсоит . . . акырцх цәаҟьа-цәаҟьа иузынаишьҭуеит » ҳәа .
Анаҩс аԥсаломшәаҳәаҩ азҵаара ықәиргылеит : « Изылшарыда уи Иара иҵаа ачҳара ? »
Иара иациҵеит « Иара иажәала зегьы ӡыҭуеит » ҳәа ( Аԥсал . 147 : 5 — 7 [ 147 : 15 — 18 , АдҾ ] ) .
Акырцхи аси аазышьҭуа , аҟәыӷара злоу Зегьзымчу Ҳанцәа ҳзықәшәо ауадаҩрақәа зегьы риааира дҳацхраар илшоит .
Иахьа Иегова Иажәа , Абиблиа , ала ҳамҩақәиҵоит .
Иегова иажәа « лассы иааиуеит » иаанагоит иара аамҭа мгакәа ҳзызгәаҟуа адоуҳатә фатәы шҳаиҭо .
Шәазхәыц шаҟа ахәарҭа ду ҳзаанаго Абиблиа аԥхьара , игәрагоу , иҟәышу атәы иҳаиҭо апубликациақәа рыҭҵаара , ҳорганизациа аинтернет ресурсқәа иҳарҭо аматериалқәа рыхәаԥшра , аизара аиҳабацәа рыцхыраара , насгьы аишьцәеи аиаҳәшьцәеи рыҿцәажәара ( Матф .
24 : 45 ) . Ижәбахьома шәара шәыԥсҭазаараҿы Иегова ианаамҭаз иҟашәҵаша шшәыҵеиҳәаз ?
Симон лхатә ԥышәала илбеит Анцәа Иажәа иамоу амч шаҟа идуу .
Лара акгьы даԥсамызшәа лгәы иабон , насгьы Анцәа лыхә шишьоз агәра агара лцәыцәгьан .
Еиҳараӡак ианылцәыцәгьаз аамҭақәа рзы лара дааҟәымҵӡакәа Иегова ацхыраара лиҭарц азы диҳәон .
Иара убас Абиблиа еснагь иҭылҵаауан .
Абар лара Иегова изы илҳәо : « Иҟамызт аамҭа Иегова ицхыраареи имҩақәҵареи анысымбоз » .
Уи лара агәазыҟашьа бзиа ахьчара илыцхраауан .
Избан Иегова шәыхә шишьо агәра зыжәго ?
Иарбан мзызқәоу шәара Иегова ирҽхәаразы ишәымоу ?
Аԥсаломшәаҳәаҩ идыруан Анцәа ижәлар лымкаала бзиа ишибоз .
Дара заҵәык ракәын иажәа , насгьы « Иара иқәҵара , Иара иӡбарақәа » зиҭаз .
( Уаԥхьа Аԥсалом 147 : 8 , 9 [ 147 : 19 , 20 , АдҾ ] . )
Иахьа Иегова ишаҳаҭцәа роуп аҳаҭыр ду занашьоу — Анцәа ихьӡ аныҟәгара .
Иегова дахьаҳдыруа , насгьы Иажәа иану алабжьарақәа ҳаԥсҭазаараҿы ҳахьрықәныҟәо иабзоураны , иареи ҳареи еизааигәоу аизыҟазаашьақәа ҳамазар ҳалшоит .
Аԥсалом 146 ( 147 , АдҾ ) автор иеиԥш , ҳаргьы Иегова дҳарҽхәаларц азы амзызқәа рацәаны иҳамоуп .
Аԥсалом 147 : 1 , 7 , 12 ( АдҾ ) : « Иаг дшәырҽхәала !
Анцәа изы ашәаҳәара бзиоуп .
Шаҟа игәахәароузеи , насгьы иаԥсоузеи иара ирҽхәара . . .
Иҭабуп ҳәа иаҳәо , Иегова дырҽхәо аҩымаа изашәырҳәала . . .
Дырҽхәала Иегова , о Иерусалим .
Дырҽхәала Унцәа , о Сион » .
« Нцәа Ҳазшаз ила ухы жьжьала , Иаргьы уара угәы ззыҳәо наигӡашт » ( АԤСАЛ . 36 : 4 [ 37 : 4 , АдҾ ] ) .
АШӘАҚӘА : 135 , 81
Иарбан хықәкқәоу ииашаҵәҟьоу анасыԥ аиура ауаҩы ицхраауа ?
Иднарҵар алшозеи арԥарцәеи аҭыԥҳацәеи раамҭа зегь амаҵзура иахьазыркуа ?
Иарбан лшарақәоу иқәыԥшу ақьырсианцәа апионертә маҵзура ирнаҭо ?
Иарбан ӡбароу идикылар ихәҭоу иқәыԥшу ауаҩы , насгьы избан уи ацәшәара заҭахым ?
( Шәахәаԥш астатиа алагамҭаҿы иаагоу асахьа . )
НЫҞӘАРА удәықәлаанӡа уцарц ахьуҭаху уӡбароуп .
Ҳаԥсҭазаара иаҿҳарԥшыр ҳалшоит ус еиԥш иҟоу аныҟәара , насгьы уанқәыԥшу зынагӡара уҭаху ахықәкқәа ралхра иаамҭоуп .
Ҳәарада , ус еиԥш иҟоу аӡбарақәа рыҟаҵара мариамзар алшоит .
Абар Ҳезер зыхьӡу аӡӷаб илҳәаз : « Уԥсҭазаара ззукша уӡбароуп , уи азхәыцраҵәҟьагьы уацәшәоит » .
Аха уи ацәшәара иаԥсам .
Иегова имаҵзуҩцәа иреиҳәоит : « Умшәан , избанзар сара соуп Унцәа .

Сара усырӷәӷәоит , суцхраауеит » ( Ис .
41 : 10 ) . Иабантәиаадыруеи Иегова анасыԥ ҳазҭо ахықәкқәа ықәҳаргылалар шиҭаху ?
Иегова ииашоу ахықәкқәа ықәургылаларц ааԥхьара уиҭоит ( Еккл . 12 : 1 ; Матф .
6 : 20 ) . Иара иҭахуп анасыԥ умазарц .
Иабантәиаадыруеи ҳара уи ?
Адунеи ҭәуп илаԥшхкыгоу аԥштәқәеи , зеиԥшыҟам абжьқәеи , афҩы хаақәеи рыла .
Иара убас уазхәыц иара бзиабарала зегь раҵкыс еиӷьу аԥсҭазааратә мҩа шалаҳхыша шаҳирҵо .
Иегова илабжьарақәа ирзымӡырҩуа иреиҳәоит : « Шәара . . . сара исгәамԥхо алшәхит .
[ . . . ]
Смаҵзуҩцәа гәырӷьалоит , шәара аԥхашьара жәбоит .
Смаҵзуҩцәа ргәырӷьабжь галоит , избанзар ргәы гәырӷьарыла иҭәызаалоит » ( Ис .
65 : 12 — 14 ) . Иегова имаҵзуҩцәа ииашоу аӡбарақәа анрыдыркыло иара дҳараркуеит ( Ажәам .
27 : 11 ) . Иарбан хықәкқәоу Иегова арԥарцәеи аҭыԥҳацәеи ирыдигало ?
Иарбан хықәкқәоу Иегова иудигало ?
Анасыԥ умазарц азы Иегова изкны адыррақәа рырҳареи имаҵ ауреи ахәҭоуп . Иегова ҳара ус ҳаишеит ( Аԥсал . 127 : 1 [ 128 : 1 , АдҾ ] ; Матф .
5 : 3 ) . Аԥстәқәа акрырфаларц , насгьы иҿиаларц азы ауп изшо .
Аха Иегова иҭахуп ҳара анасыԥ ҳамазарц , ҳаԥсҭазаарагьы аҵакы амазарц .
Ҳазшаз — абзиабара Анцәа , насгьы « насыԥшара змоу Анцәа » , ауаҩы « иара диеиԥшны дишеит » ( 2 Кор . 13 : 11 ; 1 Тим . 1 : 11 ; Аҟаз .
1 : 27 ) . Уара бзиа ҳазбо Анцәа уиҿыԥшлар анасыԥ уоуеит .
Агәра ганы уҟоума уара Аусқәа 20 : 35 иану ажәақәа шиашоу : « Аӡәы ак ануиҭо аасҭа , наҟ ак аниуҭо — еиҳа инасыԥуп , еиҳа игәахәоуп » ?
Ари ихадоу апринцип ауп .
Убри азоуп Иегова иқәургыло ахықәкқәа иара иахь , насгьы ауаа рахь абзиабара аныԥшлар зиҭаху .
( Уаԥхьа Матфеи 22 : 36 — 39 . )
4 , 5 .
Изаазгози Иисус анасыԥ ?
Арԥарцәеи аҭыԥҳацәеи , Иисус ишәиҭеит инаӡоу аҿырԥштәы .
Иара данхәыҷыз , ҳәарада , егьырҭ ахәыҷқәа дрыцыхәмаруан .
Анцәа Иажәаҿы иануп « аччара аамҭеи акәашара аамҭеи » шыҟоу ( Еккл .
3 : 4 ) . Иара убас Иисус Иԥшьоу Аҩыра ҭҵаауа Иегова дизааигәахон .
Иара 12 шықәса анихыҵуаз ауахәамаҿы иҟаз арҵаҩцәа даара иџьаршьон адоуҳатә темақәа дахьрылацәажәоз , насгьы уи « иҟәыӷареи иҟаиҵоз аҭакқәеи рзымбатәбаран » ( Лука 2 : 42 , 46 , 47 ) .
Изаазгози Иисус агәырӷьара дандуха ?
Иара еиликаауан Иегова дшааишьҭыз « арыцҳацәа агәырӷьажәа » рзеиҭаҳәаразы , насгьы « илашәу рыблақәа рыхтразы » ( Лука 4 : 18 ) .
Анцәа игәаԥхара анагӡара Иисус агәырӷьара изаанагон .
Абар уи ицәаныррақәа ирызкны Аԥсалом 39 : 9 ( 40 : 8 , АдҾ ) аҿы иану : « Сара Уара уҭахра насыгӡар сҭахуп , иа , Анцәа ду » .
Иисус жәҩантәи Иаб иӡбахә ауаа рзеиҭаҳәара даара игәаԥхон .
( Уаԥхьа Лука 10 : 21 . )
Зны Иисус ԥҳәыск ииашоу Анцәа имҵахырхәара иазкны данлацәажәоз иҳәеит : « Сара фатәыс исымоу Саазышьҭыз игәаԥхара аҟаҵареи иусқәа рынагӡареи ауп » ( Иоанн 4 : 31 — 34 ) .
Иисус Анцәеи ауааи бзиа ибон , уи анасыԥ инаҭон .
Уи уаргьы анасыԥ узаанагар алшоит .
Избан изаԥсоу доуҳала ишәу ақьырсиан хықәкыс иумоу изеиҭаҳәара ?
Ақьырсианцәа аӡәырҩы ианқәыԥшыз пионерс амаҵ аура иахьалагаз анасыԥ рзаанагеит .
Ус еиԥш иҟоу аишьцәеи аиаҳәшьцәеи хықәкыс ишәымоу рзеиҭашәҳәалар шәылшоит .
Ажәамаанақәа 15 : 22 аҿы иануп : « Гәрагарада аицәажәара апланқәа хнарбгалоит , абжьагаҩцәа ахьырацәоу ақәҿиара ҟалоит » .
Доуҳала ишәу урҭ амаҵзуҩцәа ирылшоит иузеиҭарҳәар уаамҭа зегь амаҵзура ианазукуа , уаԥхьаҟа иухәо аԥышәеи адыррақәеи шунаҭо .
Иисус ажәҩан аҿы Иаб иҿиҵааз рацәан , насгьы адгьыл аҿы даныҟазгьы уи иҿыԥшра даҟәыҵуамызт .
Иаҳҳәап , иара еиликааит шаҟа агәырӷьара узаанаго ажабжь бзиа аиҭаҳәареи аԥышәарақәа раан Анцәа иахь азиашара аарԥшреи .
( Уаԥхьа Исаиа 50 : 4 ; Аур .
5 : 8 ; 12 : 2 . )
Шәааи еилҳаргап шәаамҭа зегь амаҵзура ианазышәкуа , уи анасыԥ зышәзаанаго .
Избан иқәыԥшу аӡәырҩы аҵаҩцәа разыҟаҵара зыргәаԥхо ?
Иисус иҳәеит : « Шәцаны ажәларқәа зегьы рыҩнуҵҟа . . . идшәырҵала » ( Матф .
28 : 19 , 20 ) . Ари уԥсҭазаара ззукыр улшо зегь иреиӷьу усуп , избанзар уи Анцәа дҳаранакуеит .
Иарбанзаалак уск аҿы еиԥш , уи аҿы аԥышәа уоурц азы аамҭа аҭахуп .
Абар 19 шықәса анихыҵуаз пионерс амаҵ аура иалагаз Тимоти зыхьӡу аиашьа ииҳәо : « Саамҭа зегь Иегова имаҵ аура иахьазыскуа сгәаԥхоит .
Уи ала сара Иегова бзиа дшызбо аарԥшра сылшоит .
Раԥхьа сара абиблиатә ҵара амҩаԥгара сзалагомызт , аха нас даҽа территориак ахь саниас , мызкала акымкәа-ҩбамкәа абиблиатә ҵарақәа мҩаԥызгон .
Абиблиа зсырҵоз рҟынтә аӡәы Аҳратә зал ахь анеира далагеит .
Аҭаацәара иалам аишьцәа рзы абиблиатә школ * аҿы ҩымз аҵара анысҵа ашьҭахь , даҽа еизарак ахь срышьҭит , уа абиблиатә ҵарақәа ԥшьба рымҩаԥгара салагеит .
Сара ауаа аҵабырг дырҵара даара исгәаԥхоит , избанзар урҭ иԥшьоу адоуҳа ацхыраарала рыҽшырыԥсахуа збоит » ( 1 Фес .
2 : 19 ) . Иҟарҵозеи иқәыԥшу ақьырсианцәа шьоукы , еиҳаны ауаа аҵабырг ддырҵарц азы ?
Иқәыԥшу аишьцәеи аиаҳәшьцәеи шьоукы даҽа бызшәак рҵеит .
Абар Еиду Аштатқәа рҿы инхо Џьеикоб иҿырԥштәы .
Иара иҩуеит : « Сара быжьшықәса ансхыҵуаз , сыкласс аҿы авиетнамаа рацәаҩны аҵара сыцырҵон .
Сара урҭ Иегова иӡбахә рзеиҭасҳәар сҭахын , убри аҟынтә аамҭақәак рышьҭахь рбызшәа сҵарц сыӡбеит .
Уи азы англыз бызшәеи авиетнам бызшәеи рыла икьыԥхьыз „ Сторожевая башня “ захьӡу ажурналқәа еиҿсырԥшуан .
Иара убас ааигәа иҟаз авиетнамтә еизара аҟынтә аишьцәеи аиаҳәшьцәеи сареи ҳаиҩызцәахеит . 18 шықәса ансхыҵ , сара пионерс амаҵ аура салагеит .
Уи ашьҭахь аҭаацәара иалам аишьцәа рзы абиблиатә школ аҿы аҵара сахысит .
Уажәы сара пионерс амаҵ зуеит авиетнамтә гәыԥ аҿы , уи агәыԥ аҿы аизара еиҳабыс иҟоу сара заҵәык соуп , насгьы ашкол аҿы исҵаз уи аҿы даара исыцхраауеит .
Лассы-лассы авиетнамцәа рбызшәа ахьысҵаз џьаршьоит .
Дара аҩныҟа ааԥхьара сырҭоит , уи алшара снаҭоит имаҷымкәа абиблиатә ҵарақәа ралагара .
Урҭ рҟынтә шьоукы рыҽӡаархит » .
( Иаҿшәырԥш Аусқәа 2 : 7 , 8 . )
Иаҳнарҵозеи аҵаҩцәа разыҟаҵара аус аҽалархәра ?
Аҵаҩцәа разыҟаҵара аус уанаҿу уара гәыкала аусуреи , аиҿцәажәареи , аҳаҭырбара аарԥшреи уҵоит , иара убас еиҳа ухы уақәгәыӷлоит ( Ажәам . 21 : 5 ; 2 Тим .
2 : 24 ) . Аха аҵаҩцәа разыҟаҵара еиҳарак агәырӷьара аанагоит , избанзар уи еиҳагьы агәра унаргоит иумоу агәрахаҵара иӷәӷәоу абиблиатә шьаҭа шамоу .
Уи адагьы , уара иуҵоит Иегова уизааигәаханы аус ицура ( 1 Кор .
3 : 9 ) . Избан аҵаҩцәа разыҟаҵара аус агәырӷьара заҳзаанаго , ауаа ахьаҳзымӡырҩуа аҭыԥ аҽы амаҵ ҳуазаргьы ?
Уара ажәабжь бзиа ахьрылоуҳәо аҭыԥ аҿы иӡырҩуа ауаа маҷзаргьы , аҵаҩцәа разыҟаҵара аус агәырӷьара узаанагалар алшоит .
Уи аус — аизара иалахәу зегьы рџьабаа ауп .
Ҳәарада , иқьырсианхо ауаҩы Абиблиа изырҵо аӡә иоуп , аха ҳара зегьы уи агәырӷьара ҳзаанагоит , избанзар уи аус ҳара зегьы ҳалахәуп .
Абар ажәабжь бзиа иазыӡырҩуа ауаа ахьмаҷу аҭыԥ аҿы пионерс амаҵ зуа Брендон ииҳәо : « Сара ажәабжьҳәара бзиа избоит , избанзар уи Иегова иҳадиҵаз аус ауп .
Ашкол саналга ашьҭахь пионерс амаҵ аура салагеит .
Сара исгәаԥхоит иқәыԥшу аишьцәа адоуҳатә хықәкқәа ықәдыргылаларц ргәазҭаҵара , насгьы сеигәырӷьоит урҭ ахықәкқәа анынарыгӡо .
Аҭаацәара иалам аишьцәа рзы абиблиатә школ саналга , иҿыцу аҭакԥхықәра соуит .
Сара Абиблиа зсырҵоз рҟынтә аӡәгьы иҽӡааимхит , аха егьырҭ ақьырсианцәа Абиблиа здырҵоз рыҽӡаархуан .
Сара даара сеигәырӷьоит аҵаҩцәа разыҟаҵара аус саамҭа зегь ахьазыскуа » ( Еккл .
11 : 6 ) . Иарбан аинтерес зҵоу маҵзура хку иқәыԥшу ақьырсианцәа рзы иҟоу ?
Иҟоуп еиуеиԥшым амаҵзура ахкқәа .
Иаҳҳәап , иқәыԥшу аишьцәеи аиаҳәшьцәеи хатәгәаԥхарала аргыларатә усқәа рыҽрыладырхәуеит .
Шәкыла Аҳратә залқәа ргылатәуп .
Ус еиԥш иҟоу аргыларатә ус уҽаналаурхәуа , уи Анцәа дҳаранакуеит , насгьы агәырӷьара ду узаанагоит .
Уазхәыц иара убас шаҟа агәахәара узаанаго еиуеиԥшым аишьцәеи аиаҳәшьцәеи рыҿцәажәара .
Атеократиатә ргыларатә ус аҽалархәра иунарҵо рацәоуп : ашәарҭадаратә техника ақәныҟәара , гәыкала аусура , насгьы аргыларатә ус иахагылоу аус рыцура .
Заамҭа зегь амаҵзура иазызкуа азылԥхара дуқәа рзыԥшуп ( Шәрыхәаԥш абзацқәа 11 — 13 . )
Иарбан лшарақәоу ироуа пионерс амаҵ зуа ?
Кевин зыхьӡу аиашьа иҳәоит : « Схәыҷаахыс саамҭа зегь Иегова имаҵ аура иазысклар сҭахын . 19 шықәса ансхыҵуаз пионерс амаҵ аура салагеит .
Сара ргылаҩыс аус зуаз аиашьа иҿы амш абжа аус зуан .
Уа ахыб ақәҵашьеи , аԥенџьырқәа рҭаргылашьеи , аҩнашәқәа рҿаҵашьеи сҵеит .
Анаҩс сара афырҭын иарбгоз Аҳратә залқәеи аишьцәа рыҩнқәеи реиҭашьақәыргылараҿы аус зуаз абригада срыцхраауан .
Аладатәи Африка аргылаҩцәа аҭахуп ҳәа ансаҳа арзаҳал хасырҭәааит , уи ашьҭахь уахь ааԥхьара соуит .
Ара , Африка , сара мчыбжьқәак рыҩныҵҟа ҭыԥк аҟынтә даҽа ҭыԥк ахь Аҳратә залқәа рыргыларазы сиасуеит .
Аргыларатә гәыԥ ҭаацәак еиԥш исзыҟалеит .
Ҳара ҳаицынхоит , Абиблиа еицаҳҵоит , аус еицаҳуеит .
Иара убас сара даара исгәаԥхоит есымчыбжьа аҭыԥантәи аишьцәа ажәабжьҳәара рыццара .
Сара схаҿгьы исзаагомызт санхәыҷыз иқәсыргылаз ахықәкқәа абриаҟара агәырӷьара сзааргоит ҳәа » .
Избан иқәыԥшу ақьырсианцәа вефильтәи амаҵзура агәырӷьара зырзаанаго ?
Пионерс амаҵ зуаз қьырсианцәақәак уажәы Вефиль амаҵ руеит .

Урҭ рџьабаа абзоурала аишьцәеи аиаҳәшьцәеи , иара убас егьырҭ ауааи адоуҳатә фатәы роуеит .
Абар Вефиль амаҵ зуа Дастин ииҳәо : « Жәышықәса ансхыҵуаз сара иқәсыргылеит ахықәкы саамҭа зегь амаҵзура иазыскларц .
Ашкол саналга пионерс амаҵ аура салагеит .
Шықәсыбжак ашьҭахь Вефиль ахь ааԥхьара соуит .
Уаҟа сара акьыԥхьгатә машьынкаҿы аусушьеи акомпиутертә программақәа рышьақәыргылашьеи сҵеит .
Сара исгәаԥхоит Вефиль аҿы адунеи зегь аҿы аҵаҩцәа разыҟаҵаратә ус иадҳәалоу аихьӡарақәа ртәы иаразнак иахьуаҳауа .
Сара смаҵзура бзиа избоит , избанзар инасыгӡо аус егьырҭ ауаа Иегова изааигәахара ирыцхраауеит » .
Иарбан шьаҿақәоу иуцхраауа уаамҭа зегь амаҵзура азкразы ахықәкы ақәыргылара ?
Ишԥаулшо уаамҭа зегь амаҵзура азкразы иумоу ахықәкы анагӡара ?
Зегь раԥхьаӡа ақьырсиантә ҟазшьақәа еизурҳалароуп .
Убри аҟынтә гәацԥыҳәарала Анцәа Иажәа ҭҵаала , узыԥхьо инарҵауланы уазхәыцла , насгьы аизарақәа рҿы аҭак аҟаҵара уҽазышәала .
Ашкол аҿы аҵара ануҵо аамҭазы ажәабжьҳәаратә ус аҿы аԥышәа еизырҳала .
Ауаа рахь аинтерес аарԥшышьа ҵала : ҳаҭырбарала ргәаанагара еилкаала , насгьы зҿлымҳарала урзыӡырҩла .
Иара убас аизараҿы ацхыраара рыдугалалар улшоит , иаҳҳәап , Аҳратә зал аилыргара ма арҽеира иадҳәалоу аусқәа рҿы .
Ахынраалара ааурԥшуазар , насгьы егьырҭ рыцхраара уазхиазар , Иегова анаҩсгьы амаҵзураҿы ихы уаирхәалоит .
( Уаԥхьа Аԥсалом 109 : 3 [ 110 : 3 , АдҾ ] ; Аус .
6 : 1 — 3 . )
Апостол Павел Тимофеи ааԥхьара ииҭеит амиссионертә маҵзурахьы диццарц , избанзар « аишьцәа уи иӡбахә бзианы ирҳәон » ( Аус .
16 : 1 — 5 ) . Ишԥалхтәу уаамҭа зегь амаҵзура азкра иуцхраауа азанааҭ ?
Ишаԥу еиԥш заамҭа зегь амаҵзура иазызкуа амаҵзуҩцәа рхала рхы ныҟәыргалароуп ( Аус .
18 : 2 , 3 ) . Алшара умазар , пионерс амаҵ аура иуцхраауа занааҭк уоурц азы аамҭа маҷны изго ҵарак уахысыр улшоит .
Уахьынхо аҭыԥ аҿы амаҵ зуа араионтә хылаԥшҩы ма апионерцәа урацәажәар улшоит .
Урҭ уразҵаар ауеит пионерс амаҵ ауразы иалухыша аусура .
Абиблиаҿы иануп : « Уусқәа Иегова инапы иануҵар , ухықәкқәа наӡоит » ( Ажәам .
16 : 3 ; 20 : 18 ) . Ишԥаицхраауеи иқәыԥшу ақьырсиан иаамҭа зегь амаҵзура ианазикуа ?
Агәра ганы уҟаз : Иегова иҭахуп уара уаԥхьаҟа иузыԥшу насыԥ змоу , « наунагӡатәи аԥсҭазаара » уоурц .
( Уаԥхьа 1 Тимофеи иахь 6 : 18 , 19 . )
Уаамҭа зегь амаҵзура ианазку , уара егьырҭ апионерцәа урыҿцәажәоит , уи доуҳала аизҳара иуцхраауеит .
Ақьырсианцәа аӡәырҩы ишырҳәо ала , дара анқәыԥшыз Иегова имаҵ ауразы ирылшо зегь ахьыҟарҵоз , иӷәӷәоу аҭаацәалазаара аԥҵара ирыцхрааит .
Аҭаацәара иалалаанӡа пионерс амаҵ зуаз лассы-лассы рхатә ҩызцәеи дареи уи амаҵзура иацырҵоит ( Рим . 16 : 3 , 4 ) .
17 , 18 .
Ишԥадҳәалоу ҳхықәкқәа ҳгәы ззыҳәо ?
Аԥсалом 19 : 5 ( 20 : 4 , АдҾ ) аҿы Иегова изкны иануп : « Иа , угәы дҭаԥшны , иухәҭоу уанаишьааит , иа угәы иҭо зегьы унаиргӡааит » .
Убри аҟынтә уԥсҭазаара ззукырц уҭаху уазхәыц .
Уазхәыц изакәытә усу Иегова иахьа инаигӡо , насгьы уи аус уацхраар шулшо .
Нас иара дзыргәырӷьо ахықәкқәа ықәыргыл .
Иегова имаҵ аураҿы иулшо зегь ҟауҵалар , уи агәырӷьара ду узаанагоит , избанзар уи аҩыза аԥсҭазаара Анцәа дҳаранакуеит .
Убри аҟынтә Иегова « ила ухы жьжьала , Иаргьы уара угәы ззыҳәо наигӡашт » ( Аԥсал . 36 : 4 [ 37 : 4 , АдҾ ] ) .
Уи ашкол Аҳра ажәабжьҳәаҩцәа рышкол ала иԥсахын .
ШӘАРА ашәақь аԥынҵа шәкылакны шәыркуп .
Шәаӷа , Аҩсҭаа , абџьар ӷәӷәа ихы иаирхәоит .
Изакәызеи уи ?
Апропаганда .
Ари абџьар хықәкыс иамоу шәышьра акәӡам , аха шәыхшыҩ аиааира ауп .
Апостол Павел ибзианы еиликаауан Аҩсҭаа ипропаганда шаҟа ишәарҭоу , аха актәи ашәышықәсазы инхоз ақьырсианцәа рҟынтә зегьы иара иеиԥш уи рзеилкаауамызт .
Убас коринфтәи аизара иаҵанакуаз аишьцәеи аиаҳәшьцәеи рхы иақәгәыӷцәо иалагеит : дара ргәы иаанагон рыгәрахаҵара даара иӷәӷәоуп , насгьы ахаангьы ихьаҵуам ҳәа ( 1 Кор .
10 : 12 ) . Убри азоуп Павел изиҳәаз : « Аха сшәоит , Ева амаҭ гызмалрала дшажьаз аиԥш , шәара шәыхдыррагьы гәык-ԥсыкала , цқьарала Христос изыҟазаара ацынхәрас , даҽаџьара даҽакы имҩахнаҟьар ҳәа » ( 2 Кор .
11 : 3 ) . Павел иажәақәа иаҳдырбоит мыцхәы ҳхы ҳақәгәыӷлар шҳахәҭам .
Ҳахшыҩ азы ицо аибашьра ҳаҵамхарц азы , иахәҭоуп апропаганда шәарҭарас иаҵоу аилкаара , насгьы уи аҽацәыхьчара .
Изакәызеи апропаганда ?
Ари астатиаҿы апропаганда ауаа ржьаразы ма рхәыцшьеи рхымҩаԥгашьеи напхгара аҭаразы рхы иадырхәо ииашам , узырҩашьо аинформациа ауп иаанаго .
Ашәҟәы « Пропаганда и внушение » ишаҳәо ала , апропаганда иашам , насгьы аԥхасҭа узаанагоит . Ауаа уи иадырҳәалоит « амц , афактқәа рырҩашьара , аманипулиациа , ауаа рхәыцшьа анырра аҭара , насгьы аԥсихологиатә еибашьра » ( Propaganda and Persuasion ) .
Шәарҭарас иаҵоузеи апропаганда ?
Уи аԥшшәи афҩи змам ашҳам злоу агаз иаҿурԥшыр алшоит .
Апропаганда ауаа рыхшыҩ хәыҷы-хәыҷла ауп ишаныруа .
Ауаҩы ихымҩаԥгашьа ҭызҵаауа аексперт Венс Паккард иҩит : « Апропаганда ауаа ирызгәамҭакәа ирныруеит » .
Ҵарауаҩык излеиҳәаз ала , апропаганда зныруа ауаа « ухаҿы иузаамго аус хәымгақәа рыҟаҵара рзымариан » , иаҳҳәап , агеноциди аибашьрақәеи , насгьы араса ма адин иахҟьаны аҿагыларақәа рыҽрыладырхәуан ( Easily Led — A History of Propaganda ) .
Ауаа ҳгәаанагара аԥсахра рылшозар , иаҳҳәар ҳалшозеи Аҩсҭаа изы ?
Иара урҭ рхымҩаԥгашьа дара аншаз аахыс иҭиҵаауеит .
Иахьа адунеи зегь инапаҵаҟа иҟоуп .
Уи имц рыларҵәаразы ииҭаху зегь ихы иаирхәар илшоит ( 1 Иоанн 5 : 19 ; Иоанн 8 : 44 ) .
Иара ауаа рыхшыҩ ирлашәит , убри аҟынтә адунеи зегь ажьара даҿуп ( 2 Кор . 4 : 4 ; Аат . 12 : 9 ) .
Ишԥаҳалшо уи ипропаганда аҿагылара ?
Абиблиаҿы иануп апропаганда аҿагылара иҳацхраауа имариоу апринцип .
Иисус иҳәеит : « Убасҟан аҵабырг закәу шәзаатуеит , уи аҵабырг ахақәиҭра шәнаҭоит » ( Иоанн 8 : 31 , 32 ) .
Аибашьраҿы аиаша аԥшаара цәгьоуп , убри аҟынтә еибашьуа дарбанзаалак аруаҩ иеиԥш , аӷа шәимжьарц азы шәара ииашоу зыгәра угартә иҟоу аинформациа ахьыԥшаатәу шәдыруазароуп .
Иегова уи ҳаԥшаар ахьҳалшо ҳирбоит .
Уи Абиблиа ауп , уа Аҩсҭаа ипропаганда анырра ҳаҿагылар шҳалшо ануп ( 2 Тим . 3 : 16 , 17 ) .
Аҩсҭаа уи ибзианы идыруеит .
Убри аҟынтә Абиблиа аԥхьареи аҭҵаареи ҳацәахиҟьарц азы инапаҿы иҟоу адунеи ихы иаирхәоит .
Ицәҟьақәа шәҽырцәышәыхьчала ! ( Еф .
6 : 11 ) . Аҵабырг еиӷьны аилкаара шәҽазышәшәала ( Еф .
3 : 18 ) . Уи азы аџьабаа батәуп .
Аха абар Ноам Хомски зыхьӡу аҵарауаҩ иазгәеиҭаз : « Аиаша аӡәгьы шәхы иҭеиҵом .
Уи шәхала ишәыԥшаароуп » .
Убри аҟынтә уи « ес-иаашар Аҩырақәа » ҭҵаауа ишәыԥшаала ( Аус .
17 : 11 ) . Шәыхшыҩ азы ицо аибашьраҿы аиааира жәгарц азы апропаганда шәарҭарас иаҵоу еилышәкаалароуп , насгьы уи шәҽацәышәыхьчалароуп
Аҩсҭаа иҭахӡам шәара ииашаны шәхәыцлар , насгьы ииашоу алкаақәа ҟашәҵалар .
Избан ?
Шәҟәык иаҳәо инақәыршәаны апропаганда « еиҳарак алҵшәа аиуеит ауаа . . . акритика аҟаҵара алшара анрырымҭо » ( Media and Society in the Twentieth Century ) .
Убри аҟынтә иахәҭам иҳарҳәо зегь иаразнак агәра агара ( Ажәам .
14 : 15 ) . Анцәа ишәиҭаз шәхәыцратә лшарақәеи шәыхшыҩи шәхы иархәаны , аҵабырг закәу агәра жәга ( Ажәам . 2 : 10 — 15 ; Рим .
12 : 1 , 2 ) . Апропаганда зныруа аибашьцәа шәоит , насгьы аибашьра ацара рҭаххаӡом .
Апропаганда анырра иахҟьаны аруаа дара-дара рыбжьара аибашьра иалагар , ма дара злоу ар иацәхьаҵыр рылшоит .
Анемец аинралк иажәақәа рыла , Актәи адунеизегьтәи аибашьра аан Германиа заҵахаз амзызқәа ируаку аӷа ипропаганда ауп , уи ауаа агипноз еиԥш ирныруан .
Аҩсҭаагьы ақьырсианцәа рыбжьара акзаара еилеигарц азы уи атактика ихы иаирхәоит .
Иаҳҳәап , иара аишьцәа рыбжьара аилибамкаара цәыригоит , мамзаргьы урҭ ргәазҭеиҵоит Иегова иорганизациа агәра агара иаԥсам ҳәа ихәыцларц , насгьы иаанрыжьырц .
Шәыржьартә алшәмыршан !
Анцәа Иажәа иану алабжьарақәа шәрықәныҟәала , насгьы аишьцәеи аиаҳәшьцәеи рҿы акзаара шәыхьчала .
Абиблиа иҳанеибажьларц , насгьы ҳаилибамкаарақәа иаарласны иҳаӡбаларц ҳгәазҭанаҵоит ( Кәал . 3 : 13 , 14 ; Матф .
5 : 23 , 24 ) . Абиблиа еилыкка иаҳәоит аизара ацәхьаҵра шҳахәҭам ( Ажәам .
18 : 1 ) . Аҩсҭаа ипропаганда шәацәыхьчоу шәацәыхьчаму гәашәҭ .
Шәхы шәазҵаа : « Схы шԥамҩаԥызгеи , аизараҿы аӡәы ааскьа сандиргәааз ?
Исныруази сара : адунеи адоуҳа акәу , Анцәа идоуҳа акәу ? » ( Гал .
5 : 16 — 26 ; Еф . 2 : 2 , 3 ) . Аруаҩ икомандир игәра анимго , аибашьраҿы илшо зегь ҟаиҵалаӡом .
Убри аҟынтә апропагандистцәа аруаа ркомандир иахь агәрагара рцәыӡырц аҟаҵара хықәкыс ирымоуп .
Дара ирҳәалар ауеит : « Шәкомандирцәа рыгәра агара ҟалом ! »
мамзаргьы « Урҭ шәҭадырхоит ! »
Урҭ ажәақәа еиҳа амч роурц азы , дара акомандирцәа иҟарҵоз гхақәак азгәарҭалар рылшоит .
Аҩсҭаагьы убасҵәҟьа ҟаиҵоит .
Иара иҽазишәоит Иегова ижәлар напхгара рыҭара здиҵаз рахь ҳагәрагара ҳцәыӡыртә аҟаҵара .
Ҳхы ҳахьчар шԥаҳалшо ?
Иегова иорганизациа ӷәӷәала шәадгылала , насгьы напхгара зуа аишьцәа шәрызиашаз , урҭ агхақәа шыҟарҵо жәбозаргьы ( 1 Фес . 5 : 12 , 13 ) .
Аизара иаҵәхьаҵызи егьырҭ ауаа цәгьақәеи урҭ аишьцәа рахь шәыгәрагара арԥсыҽра рҽазыршәалар рылшоит .
Дара ражәақәа рыгәра угартә иҟазшәа шәнарбар ауеит , аха урҭ рыгәра шәымгалан ( 2 Фес . 2 : 2 ; Тит 1 : 10 ) .
Апостол Павел Тимофеи ииҭаз алабжьара шәықәныҟәала : « Иуоуз агәрахаҵара уазиашаз , уазықәгылаз , уи аҵара-дырра зҿуҵааз зусҭцәоу аханатә иудыруеит » ( 2 Тим . 3 : 14 , 15 ) .
Ҳара аиаша мҩала ацара иҳацхрааларц азы Иегова шәышықәса раҟара ихы иаирхәо игәрагоу атәы игәра агаразы амзызқәа зегь ҳамоуп ( Матф . 24 : 45 — 47 ; Аур .
13 : 7 , 17 ) . Аха Аҩсҭаа ипропаганда анубарҭоугьы ыҟоуп .
Иара зны-зынла шәиршәоит , уи « раԥхьаӡа рхы иадырхәоз апропаганда аформақәа ируакуп » ( Easily Led — A History of Propaganda ) .
Британиатәи апрофессор Филип Теилор излеиҳәо ала , ассириаа раӷацәа дырԥсыҽырц азы урҭ « ашәара рызцәырыргон , насгьы апропаганда рыладырҵәон » .
Аҩсҭаа дышәиааирц , насгьы Иегова имаҵ аура шәаҟәихырц азы ауааи , ашьҭашәарыцарақәеи , аԥсреи рҿаԥхьа ашәара шәызцәыригоит ( Ис . 8 : 12 ; Иер .
42 : 11 ; Аур . 2 : 15 ) . Аҩсҭаа шәиршәартә илшәмыршан !
Иисус иҳәеит : « Шәырцәымшәан ацәеижь аҭархарада уаҳа акагьы злымшауа » ( Лука 12 : 4 ) .
Агәра ганы шәыҟаз Иегова дшышәхылаԥшло , ишәымоу амч аасҭа еиҳау « амч-алшара » шшәиҭо , насгьы ашәара аҽамҭара дышшәыцхраауа ( 2 Кор . 4 : 7 — 9 ; 1 Пиотр 3 : 14 ) .
Ҳәарада , аԥсҭазаараҿы шәзықәшәо еиуеиԥшым аҭагылазаашьақәа шәгәы карыжьыр , насгьы ашәара шәзааргар алшоит .
Аха ишәхашәмыршҭлан Иегова Иисус Навин иеиҳәаз : « Иуасымҳәаӡази : „ Агәымшәара аарԥшла , уҽырӷәӷәа “ ?
Умшәан Унцәа Иегова уахьцалакгьы дуцуп » ( Иис . Н . 1 : 9 ) .
Акы ӷәӷәала шәгәы иҵхозар , иаразнак Иегова шәиҳәала .
Агәра ганы шәыҟаз Анцәа иҭынчра шәгәы-шәыԥсы шахьчо , насгьы Аҩсҭаа ипропаганда аҿагыларазы амч шышәнаҭо ( Флп . 4 : 6 , 7 , 13 ) .
Ишәгәалашәома изакәытә пропагандоу ассириатәи аҳ иишьҭыз арабсак Анцәа ижәлар иршәарц азы ихы иаирхәаз ?
Даҽакала иуҳәозар уи иҳәеит : « Ассириаа рҟынтә аӡәгьы шәизыхьчом .
Шәынцәа Иеговагьы шәыцхраара илшом » .
Уи адагьы иара иҳәеит : « Иегова ихаҭа исеиҳәеит : „ Уи адгьыл уақәланы ихырҵәа “ » .
Аха Иегова иҳәеит : « Ассириа Аҳ имаҵзуҩцәа сызладырџьоз ажәақәа урцәымшәан » ( 2 Аҳ . 18 : 22 — 25 ; 19 : 6 ) .
Анаҩс иара амаалықь дааишьҭит , уи уахык ала 185 000 - ҩык ассириаа ишьит ( 2 Аҳ .
19 : 35 ) . Иҟалап шәара аӡәы дахьыржьо афильм шәахәаԥшхьазар .
Шәара уи еилышәкаауан , насгьы алшара шәымазҭгьы иашәҳәон : « Агәра умган !
Урҭ уржьоит ! »
Уажәшьҭа шәхаҿы иаажәг амаалықьцәа шәаргьы ишшәарҳәо : « Аҩсҭаа ужьара илумыршан ! »
Аҩсҭаа ипропаганда шәазымӡырҩлан ( Ажәам .
26 : 24 , 25 ) . Иегова ииҳәо шәазыӡырҩла , насгьы шәусқәа зегь рҿы еснагь шәиқәгәыӷла ( Ажәам .
3 : 5 — 7 ) . Абзиабара зныԥшуа иажәақәа шәыдышәкыл : « Уҟәышыз , сара сԥа , насгьы сыргәырӷьала » ( Ажәам .
27 : 11 ) . Усҟан шәыхшыҩ азы ицо аибашьраҿы аиааира жәгоит .
3 Шәазхиоума шәара ачҳара аарԥшны аԥшра ?
9 Анцәа иҭынчра иҳамоу адыррақәа раасҭа еиҳауп
Арҭ астатиақәа рҟынтә актәи аҿы еиҭаҳәоуп ачҳара аарԥшны Иегова изыԥшра шҳахәҭоу .
Иара убас еилҳаргоит ажәытәан инхоз Анцәа имаҵзуҩцәа ҳарҿыԥшуа , уи аҟаҵара шҳалшо .
Аҩбатәи астатиаҿы еилыргоуп Иегова ҳазқәымгәыӷуа ҟаиҵар шилшо .
Уи иара иахь ҳагәрагара арӷәӷәоит , насгьы ачҳара аарԥшны ицхыраара азыԥшра иҳацхраауеит .
15 Ажәытә уаҩ иусқәа наӡаӡа иааншәыжь
21 Уаҩ ҿыцны аҟалара шҳалшо
Арҭ аҩстатиак рҟынтәи актәи аҿы еиҭаҳәоуп ажәытә уаҩ иусқәа рааныжьра иаанаго , насгьы уи зхадоу .
Ҳара иара убас еилҳаргоит ажәытә усқәа рахь ҳамгьежьырц иҳацхраауа .
Аҩбатәи астатиаҿы иаагоуп ауаҩ ҿыц иааирԥшуа ҟазшьақәак , насгьы иҳаилыркаауп урҭ ҳаԥсҭазаареи ҳмаҵзуреи рҿы иааҳарԥшлар шҳалшо .
27 Абзиабара зыхә ҳараку ҟазшьоуп
30 Ҳархивқәа рҟынтә
32 Аԥхьаҩцәа рызҵаарақәа
« Шәаргьы убас ахачҳара аарԥшны шәыԥшыз » ( ИАК . 5 : 8 ) .
АШӘАҚӘА : 114 , 79
Иаанагозеи ачҳара аарԥшра ?
Ирыцхраауази ажәытәан инхоз Анцәа имаҵзуҩцәа Иегова изыԥшра ?
Излоубарҭоузеи Иеговеи Иисуси ачҳара аарԥшра ишазхиаз ?
1 , 2 . а ) Избан изҳазцәырҵуа азҵаара « ианбанӡа ? »
б ) Избан ажәытәан инхоз Анцәа изиашаз имаҵзуҩцәа ус еиԥш иҟоу азҵаарақәа ахьықәдыргылоз ҳгәы арҭынчыр залшо ?
« ИАНБАНӠА ? »
Ари азҵаара ықәиргылеит Анцәа изиашаз аԥааимбар Аввакум .
Убас еиԥш иҟаз азҵаара ықәиргылеит аԥааимбар Исаиа ( Ис . 6 : 11 ; Авв .
1 : 2 ) . Аҳ Давид ииҩыз 13 - тәи Аԥсалом аҿы азҵаара « ианбанӡа ? » ԥшьынтә иуԥылоит ( Аԥсал .
13 : 1 , 2 , АдҾ ) . Иисус Христосгьы агәрахаҵара ззымхоз ауаа убри азҵаара риҭеит ( Матф .
17 : 17 ) . Убри аҟынтә иџьашьатәӡам зны-зынла ҳҵаауазар : « Ианбанӡа ? »
Ҳгәазҭазҵар алшозеи убас еиԥш иҟоу азҵаара ақәыргылара ?
Иҟалап иашамрак ҳақәшәазар . Мамзаргьы ҳачмазаҩхазар ма ҳақәрахь ҳнеизар .
Иҟалап ҳгәы каҳазар « ихьанҭоу » аамҭақәа раан ҳахьынхо ( 2 Тим . 3 : 1 ) .
Мамзаргьы егьырҭ ауаа ииашам рхымҩаԥгашьа иахҟьаны ҳгәы каҳауазар ауеит .
Уи мзызс иамазаалакгьы , ҳара ҳгәы арҭынчуеит ажәытәан инхоз Иегова имаҵзуҩцәа убас еиԥш иҟоу азҵаарақәа ахьықәдыргылоз азы дахьрықәмыӡбоз .
Иҳацхраар алшозеи ауадаҩра ӷәӷәақәа ҳанрықәшәо ?
Иҳацхраар алшозеи ауадаҩра ӷәӷәақәа ҳанрықәшәо ?
Иисус иҵаҩцәа ируаӡәкыз иашьа гәакьа Иаков иԥшьоу адоуҳа аҵхыраарала иҩит : « Сашьцәа , ахачҳара аашәырԥшы Иҳақәиҭу дылбаанӡа » ( Иак .
5 : 7 ) . Ааи , ҳара зегьы ачҳара ҳҭахуп .
Аха изакәызеи ачҳара , насгьы ишԥаҳалшо зеиԥшыҟам уи аҟазшьа аарԥшра ?
4 , 5 . а ) Иаанагозеи ачҳара аарԥшра ?
б ) Ишԥаҳаилиркааи Иаков ачҳара иаҵанакуа ?
( Шәахәаԥш астатиа алагамҭаҿы иаагоу асахьа . )
Абиблиа инақәыршәаны , ачҳара — ари иԥшьоу адоуҳа анырра алҵшәа ауп .
Анцәа ицхыраарада инаӡам ауаа ишахәҭоу еиԥш ачҳара рзаарԥшуам .
Ачҳара Анцәа иҟынтә ҳамҭоуп .
Уи аҟазшьа анааҳарԥшуа , ҳара Иеговеи егьырҭ ауааи бзиа ишаҳбо шьақәҳарӷәӷәоит .
Ачҳара анааҳмырԥшуа , егьырҭи ҳареи ҳабжьара абзиабара ԥсыҽхоит ( 1 Кор . 13 : 4 ; Гал .
5 : 22 ) . Ачҳара егьырҭ ихадоу ақьырсиантә ҟазшьақәа ирыдҳәалоуп .
Ахачҳара урҭ ируакуп . Уи аҟазшьа ацхыраарала ҳара ииашоу агәазыҟашьа аарԥшны ауадаҩрақәа ҳхаҳгоит ( Кәал . 1 : 11 ; Иак .
1 : 3 , 4 ) . Иара убас ачҳара ҳацхраауеит Иегова ҳизиашаны аанхара , ҳауадаҩрақәа зеиԥшразаалакгьы . Уи ашьоура аҽацәыхьчара иҳацхраауеит .
Уи инеиҳангьы , Абиблиа ҳгәазҭанаҵоит ачҳара аарԥшны ҳаԥшларц .
Уи шаҟа ихадоу аанарԥшуеит Иаков 5 : 7 , 8 ( уаԥхьа ) аҿы иану .
Избан ачҳара аарԥшны Иегова ҳаизыԥшызар захәҭоу ?
Иаков адгьылқәаарыхҩы ҿырԥштәыс дааигеит .
Адгьылқәаарыхҩы аҽаҩра иоурц азы игәы ақәкны аџьабаа ибоит , аха иара анырра изаҭом амш зеиԥшрахо ма аҵиаа шеизҳауа , насгьы аамҭа арццакра илшом .
Иара ачҳара аарԥшны « акыр изаԥсоу аҽаҩра дазыԥшуп » .
Убас еиԥш ҳаргьы Иегова иқәыргәыӷрақәа рынаӡара ҳазыԥшуп , аха иҟоуп зыԥсахра ҳалымшо аҭагылазаашьақәа ( Марк 13 : 32 , 33 ; Аус . 1 : 7 ) .
Ҳаргьы уи адгьылқәаарыхҩы иеиԥш , ачҳара аарԥшны ҳаԥшлароуп .
Иаҳнарҵар алшозеи аԥааимбар Михеи иҿырԥштәы ?
Иахьа ҳахьынхо адунеи аҿы иҟоу аҭагылазаашьа аԥааимбар Михеи данынхоз иҟаз аҭагылазаашьа иеиԥшуп .
Иара дынхон Анцәа изиашамыз аҳ Ахаз ихаан . Уи аамҭазы Анцәа ижәлар еиуеиԥшым агәнаҳақәа ҟарҵон .
Абиблиаҿы израильаа ирызкны иануп : « Ацәгьа аҟаҵара иазҟазаны иҟалеит » .
( Уаԥхьа Михеи 7 : 1 — 3 . )
Михеи аҭагылазаашьа аԥсахра ихала ишилымшоз еиликаауан .
Иҟаиҵар илшози иара ?
Уи иҩит : « Сара Иегова сицклаԥшлоит , ачҳара аарԥшны сеиқәырхаҩ Сынцәа сизыԥшызаауеит .
Сынцәа сыбжьы иаҳауеит » ( Мих .
7 : 7 ) . Михеи иеиԥш , ҳаргьы « ачҳара аарԥшны » ҳаԥшлароуп .
Иҟаҳҵалар акәзеи ҳара , Иегова иқәыргәыӷрақәа анынаӡо ҳәа аԥшра адагьы ?
Ҳара Михеи иеиԥш агәрахаҵара ҳамазар , Иегова изыԥшра ҳазхиазаауеит .
Ҳара абахҭа иҭаку иршьраны иҟоу абаандаҩы ҳиеиԥшым .
Иара даныршьуа амш дазымԥшыр ада ԥсыхәа имам , ҳхаҿы иааҳгар ҳалшоит изакәытә цәаныррақәоу уи имоу .
Аха ҳара ҳҭагылазаашьа зынӡа даҽакуп .
Ҳара Иегова изыԥшра ҳазхиоуп , избанзар агәра ганы ҳаҟоуп : иара ҳзықәиргәыӷыз наӡаӡатәи аԥсҭазаара ҳаиҭоит , насгьы уи ианахәҭоу иҟаиҵоит .
Убри аҟынтә ачҳара аарԥшны гәырӷьарыла аҵыхәтәанынӡа зегь ҳхаҳгар ҳалшоит ( Кәал .
1 : 11 , 12 ) . Иегова аамҭа игоит ҳәа ҳашшуазар , уи ала Ҳанцәа игәы иҳархьуеит ( Кәал . 3 : 12 ) .
Иарбан зҵаарақәоу ҳхы иаҳҭар ҳалшо , Анцәа изиашаз ахацәеи аҳәсеи рҿырԥштәқәа ҳанрызхәыцуа ?
Ажәытәан инхоз ачҳара аарԥшны Анцәа иқәыргәыӷрақәа ирзыԥшыз иара изиашаз ахацәеи аҳәсеи рҿырԥштәы ҳазхәыцуазар , Иегова изыԥшра ҳзымариахоит ( Рим .
15 : 4 ) . Ҳара ҳазхәыцыр ҳалшоит урҭ шаҟа иԥшыз , насгьы ачҳара аарԥшны аԥшра изазхиаз , иара убас уи азы ҳамҭас ироуз .
Авраам имаҭацәа Исави Иакови риира акыршықәса дазыԥшын ( Шәрыхәаԥш абзацқәа 9 , 10 . )
9 , 10 .
Шаҟа аамҭа изыԥшызи Иегова Авраами Сарреи ?
Шәааи ҳазхәыцып Авраами Сарреи рҿырԥштәы .
Дара « зыгәрахаҵареи зычҳареи рыла изқәыргәыӷыз аиура заҭәашьахо ауаа » ирхыԥхьаӡалоуп .
Абиблиаҿы иануп « Авраам ахачҳара аарԥшуа дыԥшын , аҵыхәтәан дызқәыргәыӷыз иоуит » ҳәа ( Аур .
6 : 12 , 15 ) . Избан Авраам ачҳара аарԥшра зихәҭаз ?
Избанзар уи ақәыргәыӷра наӡарц азы аамҭа аҭахын .
Иеговеи Авраами ирыбжьаҵаз аиқәшаҳаҭра аус аура иалагеит нисан 14 , 1943 шықәсазы ҳ . ҟ .
Усҟан Авраами Сарреи рҭынхацәа рыманы аӡиас Евфрат ирны Изқәыргәыӷыз адгьыл ахь инеит .
Аха Авраам иԥа Исаак диаанӡа 25 шықәса дыԥшыр акәхеит , анаҩс имаҭацәа Исави Иакови иаанӡа 60 шықәса ( Аур .
11 : 9 ) . Шаҟа дгьыл иоузеи Авраам ?
Абиблиаҿы иануп : « Анцәа абраҟа уи ишьапҭыԥ иааннакылашаз аҟарагьы дгьыл иимҭеит . Аха дақәиргәыӷит ихылҵраны иҟаз џьынџьла абри атәыла шраҭәахоз ала , убасҟантәи аамҭазы Авраам хҭылҵ дышимамызгьы » ( Аус . 7 : 5 ) .
Уи адгьыл зоураны иҟаз Авраам ихылҵшьҭра жәларык раҳасабала Изқәыргәыӷыз адгьыл роуит Авраам аӡиас Евфрат даныр 430 шықәса рышьҭахь ( Ақәҵ . 12 : 40 — 42 ; Гал . 3 : 17 ) .
Избан Авраам Иегова изыԥшра дзазхиаз , насгьы иарбан ҳамҭоу уи азы иоуа ?
Авраам ачҳара аарԥшны Иегова изыԥшра дазхиан , избанзар уи игәра игон .
( Уаԥхьа Ауриацәа рахь 11 : 8 — 12 . )
Авраам иԥсы ҭанаҵы Анцәа дзықәиргәыӷыз аҵыхәтәанынӡа инамӡаӡеит , аха уи агәырӷьара аарԥшны дыԥшын .
Аха шәхаҿы иаажәг Авраам џьанаҭ дгьыл аҿы иԥсы анҭаҵахо изакәытә цәаныррақәоу иоуа .
Шаҟа иџьеишьозеи иара Абиблиаҿы ихылҵшьҭреи иареи рҭоурых шаҳәо анеиликаалак !
* Шаҟа даршанхозеи изқәыргәыӷыз ахылҵ идҳәалоу Анцәа игәҭакы анагӡараҿы ихадоу ароль шимаз раԥхьаӡа ианеиликаалак !
Ҳәарада , иара еиликаауеит уи азыԥшра ишаԥсаз .
12 , 13 .
Избан Иосиф ачҳара аарԥшра зихәҭаз , насгьы иарбан гәазыҟашьоу уи имаз ?
Авраам имаҭа иԥа Иосифгьы ачҳара аарԥшны Иегова изыԥшра дазхиан .
Иара изныкымкәа аиашамра дақәшәахьан .
Иосиф 17 шықәса анихыҵуаз иашьцәа дырҭиит .
Анаҩс иеиҳабы иԥҳәыс лцәа ԥиҽит ҳәа ахара идҵаны абахҭа дҭаркит ( Аҟаз . 39 : 11 — 20 ; Аԥсал . 104 : 17 , 18 [ 105 : 17 , 18 , АдҾ ] ) .
Угәы иаанагар алшон Иосиф изиашаразы азылԥхара иҭара ацымхәрас дахьырхәын ҳәа .
Аха 13 шықәса анҵы зегь аҽаԥсахит .
Уи абахҭа аҟынтә доурышьҭит , насгьы Мысра афараон ишьҭахь аҭыԥ ду ааникылеит ( Аҟаз . 41 : 14 , 37 – 43 ; Аус . 7 : 9 , 10 ) .
Дгәымбылџьбарахама Иосиф урҭ ауадаҩрақәа ирыхҟьаны ?
Ицәыӡма уи Инцәа Иегова иахь агәрагара ?
Мап .
Аха ицхраазеи иара ачҳара аарԥшны аԥшра ?
Иосиф Иегова игәра игон , насгьы зегь рҿы ицхыраара ибон .
Иазгәашәҭ уи иашьцәа иреиҳәаз : « Шәымшәан , сара сынцәоума ?
Шәара ацәгьара ззыҟашәҵарц шәашьҭан , аха Анцәа уи абзиарахь ирхарц иӡбеит уажәы ижәбо ҟаларц азы : аӡәырҩы ауаа рыԥсҭазаара аиқәырхаразы » ( Аҟаз . 50 : 19 , 20 ) .
Аҵыхәтәаны Иосиф баша дшыԥшымыз еиликааит .
14 , 15 . а ) Ишәгәаԥхозеи шәара Давид ачҳара шааирԥшуаз аҟынтә ?
б ) Ицхраауази Давид ачҳара аарԥшны аԥшра ?
Аҳ Давидгьы аиашамра дақәшәон .
Иара данқәыԥшыз Израиль аҳас дазыҟаларц азы Иегова далихит , аха иара 15 шықәса дыԥшыр акәхеит , убасҟан ауп иара иеимшьҭра аҳас данырзыҟала ( 2 Сам . 2 : 3 , 4 ) .
Урҭ аамҭақәа рзы Анцәа изиашамыз аҳ Саул Давид дишьырц дишьҭашәарыцон * .
Давид уи дицәыбналаны атәымтәылаҿы аҳаԥқәеи ацәҳәырақәеи рҿы иҽиҵәахлар акәхеит .
Аибашьраҿы Саул даныршьгьы , Давид Израиль аҳас дазыҟалаанӡа еиҭа быжьшықәса дыԥшыр акәын ( 2 Сам . 5 : 4 , 5 ) .
Избан Давид ачҳара аарԥшны аԥшра дзазхиаз ?
Уи аҭак ануп Давид ԥшьынтә « ианбанӡа ? »
ҳәа дахьҵаауа аԥсалом аҿы .
Абар иара ииҳәо : « Сара , Уара . . . [ азиашара зныԥшуа убзиабара ] сақәгәыӷуеит ; сеигәырӷьоит Уара иҳаҭәоушьаз аҿыхра .
Згәаԥхара схалашаз Нцәа Ҳазшаз , ашәа узысҳәауеит » ( Аԥсал .
13 : 5 , 6 , АдҾ , албаага ) .
Давид еснагь Иегова иааирԥшуа азиашара зныԥшуа абзиабара дақәгәыӷуан .
Агәырӷьара ицәымӡкәа , иара Иегова иаӷацәа рҟынтә ихы данақәиҭитәуа дазыԥшын , насгьы уажәраанӡа Иегова дшизылԥхахьаз дазхәыцуан .
Ааи , Давид аԥшра ишаԥсаз еиликаауан .
Иегова ихаҭа иҟаимҵарыз аусқәа ҳирҟаҵаӡом
16 , 17 .
Иарбан зеиԥшыҟам ҿырԥштәу ачҳара аарԥшны ишыԥштәу аганахь ала Иеговеи Иисуси иҳарҭо ?
Иегова ихаҭа иҟаимҵарыз аусқәа ҳирҟаҵаӡом .
Иара ачҳара аарԥшны ишыԥштәу аганахь ала аҿырԥштә бзиа ҳаиҭоит .
( Уаԥхьа 2 Пиотр 3 : 9 . )
Иегова зқьышықәсала дыԥшуп Едемтәи абаҳчаҿы ишьҭыхыз азҵаарақәа аҵыхәтәанынӡа иӡбахаанӡа , насгьы ихьӡ ҳаракхаанӡа .
Уи аныҟало « иара изыԥшу зегьы » дара зықәгәыӷуа аасҭа еиҳау аҳамҭа роуеит ( Ис . 30 : 18 ) .
Иисусгьы аԥшра дазхиоуп .
Адгьыл аҿы данынхоз иара Анцәа дизиашаны даанхеит , насгьы 33 шәықәсазы ҳ . ҳ . иԥсхҭынҵара ахә Анцәа изнеигеит , аха уи ашьҭахь иара 1914 шықәсанӡа дыԥшыр акәхеит , убасҟан ауп иара напхгара аура даналага ( Аус .
2 : 33 — 35 ; Аур . 10 : 12 , 13 ) .
Уи адагьы , Иисус иаӷацәа зегьы зқьышықәсатәи инапхгара анхыркәшахалак ауп ианықәгахо ( 1 Кор .
15 : 25 ) . Уи аамҭа рацәаны иаҭахуп , аха баша аԥшра ҳақәшәаӡом .
18 , 19 .
Иҳацхраауазеи ачҳара аарԥшны аԥшра ?
Ишаҳбаз еиԥш , ҳара зегьы ачҳара аарԥшреи Анцәа изыԥшреи ҳазхиазароуп .
Аха иҳацхраауазеи ҳара уи аҿы ?
Анцәа иԥшьоу адоуҳа шәиҭаларц шәиҳәала .
Ишәхашәмыршҭлан ачҳара иԥшьоу адоуҳа алҵшәақәа ишыруаку ( Еф . 3 : 16 ; 6 : 18 ; 1 Фес .
5 : 17 — 19 ) . Убри аҟынтә Иегова ахачҳара аарԥшреи иара изыԥшреи дшәыцхраарц шәиҳәала .
Ишәхашәмыршҭлан Авраами , Иосифи , Давиди ачҳара аарԥшны Иегова иқәыргәыӷрақәа рынагӡара азыԥшра ирыцхраауаз .
Дара Иегова игәра ргон , насгьы иқәгәыӷуан .
Дара рхи рхатә маншәалареи мацара акәмызт рхы ззырышьҭуаз .
Ҳара урҭ аҵыхәтәаны изакәытә ҳамҭоу ироуз ҳазхәыцлар , уи ачҳара аарԥшны Иегова изыԥшра иҳацхраауеит .
Ҳзызхиоузеи ҳара ?
Еиуеиԥшым аԥышәарақәа ҳашрықәшәогьы , ҳара ҳазхиоуп « ачҳара аарԥшны » Иегова изыԥшра .
Ҳәарада , зны-зынла ҳара ҳӷьаҵәыӷьаҵәуа Анцәа ҳиҳәоит : « Ианбанӡа , Иегова ? » ( Ис .
6 : 11 ) . Аха Анцәа иԥшьоу идоуҳа ацхыраара ӷәӷәа анаҳнырлак , Иеремиа иеиԥш иаҳҳәар ҳалшоит : « Иегова сара сыхәҭаа иоуп . . .
Убри аҟынтә уи изыԥшра сҽазысшәоит » ( Аҵә .
3 : 21 , 24 ) . Авраам иԥсҭазаара иазкны иануп ашәҟәы Аҟазаара 15 - хык рҟны .
Уи адагьы , Ақьырсиантә Бырзен Ҩырақәа зыҩуаз Авраам иӡбахә 70 - нтә ирҳәон .
Саул ҩышықәса инареиҳаны аҳра аниу ашьҭахь Иегова уи мап ицәикит , аха иара уи дыԥсаанӡа еиҭа 38 шықәса рыҩныҵҟа аҳра аура алшара ииҭеит ( 1 Сам . 13 : 1 ; Аус . 13 : 21 ) .
« Ҳара иҳамоу адыррақәа ираԥызго , урҭ рыла иаҳзеилымкаауа Анцәа идунеи [ « иҭынчра » , АдҾ ] шәгәы-шәыԥсы . . . еиқәдырхоит » ( ФЛП . 4 : 7 ) .
АШӘАҚӘА : 112 , 58
Иаҳнарҵозеи Павел Филиппқәа рҿы даныҟаз ихьыз ?
Иарбан библиатә ҿырԥштәқәоу иаҳзырбо Иегова ҳазқәымгәыӷуа аҟаҵара шилшо ?
Избан аҵыхәтәанынӡа агәра ганы ҳаҟазар зҳалшо Иегова иҭынчра шҳаиҭо ?
1 , 2 .
Изықәшәазеи Павели Силеи Филиппқәа рҿы ианыҟаз ?
( Шәахәаԥш астатиа алагамҭаҿы иаагоу асахьа . )
ҴХАБЖЬОН .
Ҩ-миссионерцәак Павели Силеи Филиппқәа рҿы абахҭа иҭакуп .
Урҭ ашьамҭлаҳәқәа рышьоуп , насгьы иахьрысуаз аҟынтә рыбӷақәа рыхьуеит ( Аус . 16 : 23 , 24 ) .
Зегьы даара ирласны иҟалеит .
Урҭ иаалырҟьаны икны ауаа рацәа ахьеизоз аџьармыкьахь иргеит , уа иаразнак ирықәыӡбеит .
Хыхьтәи рымаҭәа ааршәырхын гәымбылџьбарала иаарысуа ирыпҟеит ( Аус . 16 : 16 — 22 ) .
Изакәытә иашамроузеи !
Павел Рим датәылауаҩын , убри аҟынтә уи даҽакала иқәыӡбар акәын * .
Абахҭа дахьҭатәоу Павел ииасыз амш аҩныҵҟа иҟалаз ахҭысқәа игәалаиршәоит .
Иара Филиппқәа рҿы инхоз ауаа дрызхәыцуеит .
Павел дахьыҟаз ақалақьқәа ирҿурԥшуазар , ара аиудеиатә синагогагьы ыҟамызт .
Анцәа имҵахырхәаларц зҭаху аиудеицәа ақалақь аҭӡамц анҭыҵ аӡиас аԥшаҳәаҿы аизара рықәшәоит ( Аус .
16 : 13 , 14 ) . Иамазма уи мзызс ақалақь аҿы аиудеицәа рҟынтә жәа-хацәакгьы ахьыҟамыз , асинагога аиҿкааразы иаҭахыз ахацәа рхыԥхьаӡара ?
Иҟалап филиппаа римтәи атәылауаҩра ахьрымаз даара иахыҽхәозҭгьы , уи азинқәа зегь шырнамҭозгьы ( Аус .
16 : 21 ) . Убри азы акәзар ауеит дара Павели Силеи римтәи тәылауаауп ҳәагьы изазымхәыцыз .
Ишыҟазаалакгьы , урҭ ииашамкәа ирықәыӡбаны абахҭа иҭаркит .
Избан Павел абахҭа данҭашәа уи зџьеишьоз , аха иарбан гәазыҟашьоу иара имаз ?
Иҟалап Павел Филиппқәа рҿы иҟаз ахҭысқәагьы дрызхәыцуазҭгьы .
Мызқәак раԥхьа иара Азиа Маҷ Егеитәи амшын нырцәтәи аган аҿы дыҟан .
Уаҟа иԥшьоу адоуҳа зныкымкәа раионқәак рҿы ажәабжь аҳәара алшара инаҭомызт .
Иԥшьоу адоуҳа даҽа тәылак ахь дашьҭуазшәа угәы иаанагар алшон ( Аус . 16 : 6 , 7 ) .
Аха иаба ?
Уи аҭак Павел Троада даныҟаз абараҿы иоуит .
Уи иаҳәан : « Македониаҟа уааи » .
Иегова игәаԥхара иаҵанакуаз еилыкка иааирԥшит , Павелгьы иаразнак уи ааԥхьара идикылеит .
( Уаԥхьа Аусқәа 16 : 8 — 10 . )
Иҟалазеи анаҩс ?
Македониа даннеи хара имгакәа иара абахҭа дҭаркит !
Избан Иегова уи зиаҩижьыз ?
Шаҟа аамҭа дҭакызар акәзеи уи ?
Арҭ азҵаарақәа Павел даараӡа хьаас имазар ауан , аха урҭ игәрахаҵара дырԥсыҽыр , насгьы агәырӷьара имырхыр рылимыршеит .
Силагьы иаргьы Анцәа иҳәареи ашәа ҳәо ирҽхәареи иалагеит ( Аус .
16 : 25 ) . Анцәа иҭынчра рхы-ргәы арҭынчит .
4 , 5 . а ) Иҳалшома ҳара Павел дзықәшәаз аҭагылазаашьа ҳақәшәар ?
Иҳаилшәыркаа . б ) Аҽшԥаԥсахи иаалырҟьаны Павел иҭагылазаашьа ?
Иҟалап шәаргьы шәыԥсҭазаараҿы иҟазҭгьы аҭагылазаашьа шәгәы ианаанагоз Анцәа иԥшьоу идоуҳа анапхгара шәнаҭоит ҳәа .
Аха ауадаҩрақәа шәрықәшәеит , насгьы шәыԥсҭазаараҿы аԥсахрақәа ҟашәҵар акәхеит ( Еккл . 9 : 11 ) .
Шәзықәшәаз шәаназхәыцуа , иҟалап шәхы шәазҵаауазар : « Изиаҩижьзеи уи Иегова ? »
Уи ус акәзар , ишәыцхраауазеи анаҩсгьы ахачҳара аарԥшра , насгьы аҵыхәтәанынӡа Иегова иқәгәыӷра ?
Ари азҵаара аҭак ҟаҳҵарц азы , шәааи Павели Силеи зықәшәаз еилҳаргап .
Павели Силеи Анцәа ирҽхәаразы ашәа анырҳәоз изқәымгәыӷуаз ак ҟалеит .
Раԥхьа адгьыл ӷәӷәала иҵысит .
Абахҭа агәашәқәа аатын абаандаҩцәа зегьы ирышьаз ашьамҭлаҳәқәа рышьыҵит .
Абахҭа ахылаԥшҩы иҽишьыр иҭахын , аха Павел уи дааникылеит .
Уи ашьҭахь абахҭа ахылаԥшҩы иҭынхацәеи иареи аӡы рыҽӡаархит .
Адырҩаҽны ақалақь аиҳабацәа рмаҵзуҩцәа рышьҭит Павели Силеи аурышьҭырц азы .
Урҭ ҭынч ақалақь аанрыжьырц ирыҳәеит .
Ақалақь аиҳабацәа Павели Силеи Рим атәылауаа шракәыз анырдыр , агха ӷәӷәа шыҟарҵаз еилыркааит .
Усҟан дара рхала урҭ ақалақь иалыргарц азы инеит .
Аха Павели Силеи ааскьа зыҽӡаазхыз Лидиа абзиараз ҳәа ламҳәакәа ицар рымуит .
Лыҩныҟа ианнеи , дара аишьцәагьы ргәы шьҭырхит ( Аус . 16 : 26 — 40 ) .
Шаҟа ирласны зегь аҽаԥсахзеи !
Еилҳаргозеи уажәы ?
Иаҳнарҵозеи Павел дзықәшәаз ахҭыс ?
Иегова ҳазқәымгәыӷуа ҟаиҵар илшоит , убри аҟынтә ауадаҩрақәа ҳанрықәшәо мыцхәы агәҭынчымра аарԥшра иахәҭам .
Хымԥада , Павел ари аурок игәаҵанӡа инеит , уи ус шакәу убарҭоуп агәҭынчымрақәеи Анцәа иҭынчреи ирызкны Филиппқәа рҿы инхоз аишьцәа ирзиҩыз аҟынтә .
Шәааи раԥхьа еилҳаргап Филиппаа рахь 4 : 6 , 7 ( уаԥхьа ) аҿы иану иажәақәа .
Анаҩс еилҳаргоит Иегова имаҵзуҩцәа зқәымгәыӷуаз шыҟаиҵоз ҳзырбо Абиблиа иану егьырҭ ахҭысқәа .
Аҵыхәтәаны еилҳаргоит « Анцәа иҭынчра » ахачҳара аарԥшра , насгьы зегь рыла Иегова иқәгәыӷра ишҳацхраауа .
Иарбан зхәыцроу Павел филиппаа ирзиҩыз асаламшәҟәаҿы изҵишьырц ииҭахыз , насгьы иаҳнарҵозеи уи ҳара ?
Филиппқәа рҿы иҟаз аишьцәа Павел исаламшәҟәы ианаԥхьа , урҭ , ҳәарада , иргәалашәеит рықалақь аҿы Павел ихьыз , насгьы ргәырҽанӡамкәа аҭагылазаашьа аҽшаԥсахыз .
Иарбан зхәыцроу Павел урҭ ирызнеигарц ииҭахыз ?
Иара иҭахын урҭ агәҭынчымра аадмырԥшларц .
Дара « Анцәа иҭынчра » роурц азы иҳәалар акәын .
Аха иазгәашәҭ уи аҭынчра ҳдыррақәа раасҭа ишеиҳау .
Иаанагозеи уи ?
Еиҭагаҩцәак уи ажәақәа еиҭаргоит « ҳгәыхәтәқәа зегьы иреиҳауп » , мамазаргьы « ауаа рыпланқәа ма рыгәҭакқәа иреиҳауп » ҳәа .
Даҽакала иуҳәозар Павел иҳәеит « Анцәа иҭынчра » шаҟа иссиру ҳхаҿгьы иаҳзаагом ҳәа .
Ҳауадаҩра ӡбашьа амам ҳәа ҳгәы иаанагозаргьы , Иегова ус иԥхьаӡаӡом , насгьы ҳызқәымгәыӷуа ҟаиҵар илшоит .
( Уаԥхьа 2 Пиотр 2 : 9 . )
8 , 9 . а ) Павел аиашамра дшақәшәазгьы , иарбан лҵшәа бзиақәоу уи иаанагаз ?
б ) Избан иаҳҳәар зҳалшо Филиппқәа рҿы иҟаз аишьцәа Павел иажәақәа рыгәра ргеит ҳәа ?
Урҭ ахҭысқәа рышьҭахь жәашықәса аҩныҵҟа иҟалаз ианазхәыцуаз , филипптәи аишьцәа рыгәрахаҵара дырӷәӷәар рылшон .
Павел иажәақәа иашам ҳәа узҳәомызт .
Иегова аиашамра ҟаларц шиаиҩижьызгьы , уи аҵыхәтәаны « ажәабжь бзиа ахьчареи закәанла ашьақәырӷәӷәареи » иацхрааит ( Флп .
1 : 7 , АдҾ ) . Уажәшьҭа Филиппқәа рҿы иҟаз ақалақь анапхгаҩцәа ирзыгәаӷьрымызт ҿыц ишьақәгылаз ақьырсиантә еизара рышьҭашәарыцара .
Павел ихы шымҩаԥигаз иабзоураны , Павели Силеи анца ашьҭахь , иҟалап Лука Филиппқәа рҿы даанханы аишьцәа рырӷәӷәара илшазар .
Филиппқәа рҿы инхоз аишьцәа Павел исаламшәҟәы ианаԥхьоз , еилыркаауан ииҳәоз ихатә гәаанагара шакәмыз .
Павел ихаҭа аԥышәара ӷәӷәақәа дрықәшәахьан .
Аха иара уеизгьы « Анцәа иҭынчра » иман .
Иазгәаҭатәуп Павел филиппаа асаламшәҟәы анырзиҩуаз , Рим иҩны дышҭакыз , аха иара убасҟангьы « Анцәа иҭынчра » иман ( Флп . 1 : 12 — 14 ; 4 : 7 , 11 , 22 ) .
10 , 11 .
Иҟаҳҵалар акәзеи акы даараӡа гәҭыхас иҳамазар , насгьы ҳаззыԥшызар ҳалшозеи Иегова иҟынтә ?
Иҳацхраауазеи ак ахьаамгара , насгьы « Анцәа иҭынчра » амазаара ?
Павел филиппаа ирзиҩыз иаанарԥшуеит анцәаиҳәара агәҭынчымрақәа риааира ишҳацхраауа .
Убри аҟынтә агәҭынчымра ҳазцәырызго ахәыцрақәа ҳзааиуазар , уи Анцәа изеиҭаҳҳәалароуп .
( Уаԥхьа 1 Пиотр 5 : 6 , 7 . )
Урҭ Иегова изеиҭашәҳәала , насгьы дышшәыцхраауа агәра жәгала .
« Шәиаҭабуны » шәиҳәала , насгьы ишәзыҟаиҵахьоу шәгәалашәыршәала .
Иара иахь иҳамоу агәрагара еизҳауеит , уи « ҳазҳәо-ҳзызхьуа аҵкыс ҳара ҳзы иҟазҵо » шиакәу ҳгәалашәозар ( Еф . 3 : 20 ) .
Зны Павели Силеи ишџьаршьаз еиԥш , ҳаргьы Иегова иаҳзыҟаиҵо џьаҳшьар ҳалшоит .
Иҟалап уи уаҩ иимбац акәымхар , аха уи иаҳҭахыҵәҟьо акәхоит ( 1 Кор . 10 : 13 ) .
Ҳәарада , уи иаанагаӡом Иегова ҳауадаҩра иӡбаанӡа ҳнапқәа еиқәыԥсаны ҳтәазаауеит ҳәа .
Ҳара ҳаҳәарақәа инарықәыршәаны ҳхы мҩаԥаҳгалароуп ( Рим .
12 : 11 ) . Усҟан ҳара ҳаҳәарақәа гәыкала ишыҟоу ааҳарԥшуеит , Иеговагьы ҳҽазышәарақәа дырзылԥхар илшоит .
Убри аамҭазгьы иаҳхамышҭлароуп иара ҳзызиҳәо еснагь ишҳаимҭо .
Уи зынӡаск ҳаззыԥшым ҟаиҵар илшоит .
Шәааи еилҳаргап Абиблиаҿы иану ахҭысқәа . Урҭ ахҭысқәа Иегова ҳшақәымгәыӷуа ала ацхыраара ҳаиҭар шилшо агәра ҳдыргоит .
а ) Иҟаиҵазеи Езекиа ассириатәи аҳ Сеннахирим Иерусалим дақәларц аниҭахыз ?
б ) Иаҳнарҵар алшозеи Иегова уи аҭагылазаашьаҿы иҟаиҵаз ?
Абиблиаҿы Иегова ҳазқәымгәыӷуа шыҟаиҵо ҳзырбо аҿырԥштәқәа рацәаны иануп .
Абар руак .
Аҳ Езекиа аҳра аниуаз ассириатәи аҳ Сеннахирим Иуда дақәлеит , насгьы Иерусалим ада егьырҭ ақалақьқәа зегь игеит ( 2 Аҳ . 18 : 1 — 3 , 13 ) .
Анаҩс Иерусалимгьы ашәарҭара иҭагылеит .
Иҟаиҵазеи аҳ Езекиа ?
Иара Иегова диҳәеит , насгьы аԥааимбар Исаиа иҿы ацхыраара даҳәеит ( 2 Аҳ .
19 : 5 , 15 — 20 ) . Уи адагьы , Езекиа аҟәыӷара ааирԥшит Сеннахирим Езекиа иқәиҵаз ашәахтә анишәа ( 2 Аҳ . 18 : 14 , 15 ) .
Иерусалим акыраамҭа амацәаз иҭакхар алшон , убри аҟынтә Езекиа уигьы иҽазыҟаиҵеит ( 2 Аш . 32 : 2 — 4 ) .
Аха иҟалазеи аҵыхәтәаны ?
Иегова амаалықь дааишьҭит , уи уахык ала 185 000 - ҩык Сеннахирим ируаа ишьит .
Ари аҩыза ҟалоит ҳәа Езекиа ихаҭагьы дақәгәыӷуамызт ( 2 Аҳ .
19 : 35 ) . Иаҳнарҵозеи Иосиф иҿырԥштәы ? ( Аҟаз .
41 : 42 ) ( Шәахәаԥш абзац 13 . )
а ) Иаҳнарҵозеи ҳара Иосиф дзықәшәаз ?
б ) Ишԥаӡбахеи иаалырҟьаны Сарра лыуадаҩра ?
Абар Иаков иԥа Иосиф данқәыԥшыз дзықәшәаз .
Мысра абахҭа данҭакыз иара ихаҿгьы изаагомызт аҳәынҭқарраҿы аҩбатәи аҭыԥ шааникылало , насгьы Иегова уи ихы дархәаны иҭаацәара амла иакны имԥсырц дышрыцхраауа ( Аҟаз .
40 : 15 ; 41 : 39 — 43 ; 50 : 20 ) . Ҳәарада , Иосиф дагьақәгәыӷуамызт Иегова ус шыҟаиҵоз .
Даҳгәалаҳаршәап иара убас Иосиф иабду иан Сарра .
Дақәгәыӷуазма лара лықәрахь даннеилак Иегова ицхыраарала тәыс илымаз аԥҳәыс илыхшоз иакәымкәа , лхатә хшара длоуеит ҳәа ?
Исаак иира лара дыззыԥшыз аасҭа еиҳахеит ( Аҟаз . 21 : 1 — 3 , 6 , 7 ) .
Зыгәра ганы ҳаҟоузеи ҳара Иегова иганахь ала ?
Ҳәарада , ҳара Иегова ҳзықәиргәыӷыз иҿыцу адунеи ҟалаанӡа џьашьахәыла ҳауадаҩрақәа ҳԥыригоит ҳәа ҳазыԥшым .
Иара убас Иегова уаҩ иимбац знеишьала дҳацхраауеит ҳәа ҳгәы иаанагом .
Аха агәра ганы ҳаҟоуп Иегова ажәытәан имаҵзуҩцәа дышрыцхраауаз , иара иахьагьы иҽимԥсахӡеит .
( Уаԥхьа Исаиа 43 : 10 — 13 . )
Уи ҳагәрахаҵара арӷәӷәоит .
Ҳара агәра ганы ҳаҟоуп игәаԥхара анагӡаразы иаҭаху амч шҳаиҭо ( 2 Кор .
4 : 7 — 9 ) . Иаҳнарҵозеи ҳара Езекиеи , Иосифи , Сарреи рҿырԥштәқәа ?
Иегова ҳизиашаны ҳаанхозар , зыхгара ҳалшом ҳәа ҳгәы иаанаго ауадаҩрақәа риааира дҳацхраауеит .
Иегова ҳизиашаны ҳаанхозар , зыхгара ҳалшом ҳәа ҳгәы иаанаго ауадаҩрақәа риааира дҳацхраауеит
Иҳацхраауазеи « Анцәа иҭынчра » аиура ?
Иҳацхраауазеи « Анцәа иҭынчра » аиура , аԥышәарақәа ҳанрықәшәо ?
Анцәеи ҳареи иҳамоу еизааигәоу аизыҟазаашьақәа .
Ҳара Анцәа иҩызахара алшара ҳамоуп Иисус Христос ҳара ҳзы дахьыԥсыз абзоурала .
Аҿыхра — ари Ҳаб иҳаиҭаз иџьашьахәу аҳамҭақәа ируакуп .
Уи аҿыхра шьаҭас иҟаҵаны , иара ҳагәнаҳақәа ҳанаижьуеит , ҳаламыс цқьаны иҳамазарц , насгьы ҳаизааигәахаларц ҳалиршоит ( Иоанн 14 : 6 ; Иак .
4 : 8 ; 1 Пиотр 3 : 21 ) . Иалҵшәахозеи « Анцәа иҭынчра » анҳауа ?
Иаажәга аҿырԥштәы .
Иалҵшәахозеи иҳамоу адыррақәа ираԥызго « Анцәа иҭынчра » анҳауа ?
Филиппаа рахь 4 : 7 аҿы иануп « шәгәы-шәыԥсы Христос Иисус иҿы еиқәдырхоит » ҳәа .
« Еиқәдырхоит » ҳәа еиҭагоу абырзен ажәа арратә терминуп .
Уи ажәа ақалақьқәа зыхьчоз аруаа ргәыԥ азы рхы иадырхәон .
Филиппқәа урҭ ақалақьқәа ируакын .
Уахынла ақалақь анхаҩцәа ргәы рҭынчны ицәар рылшон , избанзар ирдыруан ақалақь шырыхьчоз .
Убас еиԥш « Анцәа иҭынчра » анҳауа , ҳхи-ҳгәи рҿы аҭынчра ыҟоуп .
Агәра ганы ҳаҟоуп Иегова бзиа ҳшибо , насгьы насыԥ ҳамазарц шиҭаху ( 1 Пиотр 5 : 10 ) .
Уи ҳацхраауеит мыцхәы агәҭынчымра ааҳмырԥшларц , насгьы ҳгәы каҳмыжьларц .
Иҳацхраауазеи агәырҩа ду аан Иегова иқәгәыӷра ?
Иаарласны ауаатәыҩса ахаангьы иҟамлацыз агәырҩа ду иақәшәоит ( Матф . 24 : 21 , 22 ) .
Аҵыхәтәанынӡа иҳаздырӡом уи ҳара зегьы ҳзы иаанагар алшо .
Аха ҳара ҳзыцәшәо ҳәа акгьы ыҟам .
Иегова иҟаиҵарц ииҭаху зегь ҳаздырӡом , аха ҳара Ҳанцәа ибзианы даҳдыруеит .
Ажәытәан иҟаз аҿырԥштәқәа иаҳдырбоит Иегова еснагь игәҭакы шынаигӡо , зны-зынла уи узқәымгәыӷуагьы ҟаиҵоит .
Иегова ак ҳзыҟаиҵацыԥхьаӡа , ҳара иҳамоу адыррақәа зегьы ираԥызго « Анцәа иҭынчра » иҿыцу аганқәа ҳбоит .
Иҟалап Силагьы Рим датәылауаҩызҭгьы ( Аус . 16 : 37 ) .
© 2017 Watch Tower Bible and Tract Society of Pennsylvania
АЦӘАҾЫ :
Ҩыџьа апионерцәа Амстердам имҩасны ицо ауаҩы Аҳра иазку ажәабжь изеиҭарҳәоит
АЖӘАБЖЬҲӘАҨЦӘА
АБИБЛИАТӘ ҴАРАҚӘА
2016 ШЫҚӘСАЗЫ АХӘЫЛԤАЗ АҾЫ ИҞАН
Бесплатно .
Это издание — часть всемирной библейской просветительной деятельности , которая проводится христианскими Свидетелями Иеговы и поддерживается добровольными пожертвованиями .
Даҽакала иарбамзар , Ауриатә Ҩырақәа рҟынтә ацитатақәа еиҭагоуп урысшәала иҭыжьу « Иԥшьоу Аҩыра — Адунеи ҿыц аиҭага » аҟынтә , Ақьырсиантә Бырзен Ҩырақәа аагоуп аԥсышәала иҭыжьу Ауасиаҭ Ҿыц аҟынтә , Аԥсаломқәа рҟынтә ацитатақәа аагоуп аԥсышәала иҭыжьу Аԥсалҭыр аҟынтә ( ириашоуп иҿыцу аҩышьаԥҟарақәа инарықәыршәаны ) .
Егьи аиҭага : АдҾ — ацитатақәа еиҭагоуп урысшәала иҭыжьу « Иԥшьоу Аҩыра — Адунеи ҿыц аиҭага » аҟынтә .
« Ажәытә уаҩ иусқәа ааншәыжь » ( КӘАЛ . 3 : 9 , АдҾ ) .
АШӘАҚӘА : 121 , 142
Изларылукаауазеи адунеизегьтәи ҳаиашьара ?
Иарбан усқәоу наӡаӡа рааныжьра ҳахәҭоу ?
Ишԥаҳалшо ажәытә уаҩ иусқәа наӡаӡа рааныжьра ?
1 , 2 .
Иарбан ҟазшьақәоу егьырҭ ауаа Иегова ишаҳаҭцәа рҿы ирбо ?
АӠӘЫРҨЫ ауаа иазгәарҭоит Иегова ишаҳаҭцәа аҟазшьа бзиақәа шаадырԥшуа .
Абар анацисттә Германиа инхоз аишьцәеи аиаҳәшьцәеи ирызкны ашәҟәыҩҩы Антон Џьилл ииҩыз : « . . . анацистцәа зегь реиҳа ирцәымӷыз Иегова ишаҳаҭцәа ракәын .
[ . . . ] 1939 шықәсазы урҭ рҟынтә 6 000 - ҩык [ аконцентрационтә лагер ] иҭашәеит . . . » .
Аха уи автор иажәақәа рыла Иегова ишаҳаҭцәа узықәгәыӷыртә иҟоу , ауадаҩрақәа раан аҭынчра аазырԥшуа , насгьы Анцәа изиашоу , акзаара зыбжьоу ауаа ррепутациа рыман .
Ааскьа Аладатәи Африка имҩаԥысуан ауаа зегьы еицгәарҭаз Иегова ишаҳаҭцәа иҷыдоу реиԥылара .
Аӡәырҩы игәарҭеит Анцәа имаҵзуҩцәа убас еиԥш иҟоу аҟазшьақәа шаадырԥшуа .
Иҟан аамҭа уи атәылаҿы иҟаз азакәанқәа инарықәыршәаны зцәаԥштәы еиԥшымыз Иегова ишаҳаҭцәа џьарак еизалар анрылымшоз .
Убри аҟынтә иџьоушьартә иҟан декабр 18 , 2011 шықәсазы Иоханнесбург иҟаз зегь иреиҳаз астадион аҿы 78 000 - ҩык инареиҳаны аишьцәа Аладатәи Африка аҟынтә , насгьы уи иазааигәоу атәылақәа рҟынтә џьарак ианеиза .
Абар астадион администрациа ахаҭарнак уи ахҭыс иазкны ииҳәаз : « Уи астадион аҿы сара ахаан исымбацызт урҭ реиԥш ауаҩра злоу ауаа .
Зегьы еиқәҷаб еилаҳәоуп .
Шаҟа ибзианы астадион еилшәыргазеи !
Аха еиҳа ихадоу , шәара расала ауаа еилышәхӡом » .
Изларылукаауазеи адунеизегьтәи ҳаиашьара ?
Арҭ ажәақәа ишаҳдырбо еиԥш , адунеизегьтәи ҳаиашьара ииашаҵәҟьаны зеиԥшыҟам иашьароуп ( 1 Пиотр 5 : 9 ) .
Аха ҳазларылукаауазеи ҳара егьырҭ аорганизациақәа ?
Ҳара иҳалшо зегь ҟаҳҵоит ҳақәныҟәаларц алабжьара : « Ажәытә уаҩ иусқәа ааншәыжь . . . насгьы ауаҩ ҿыц идунеи шәҽеиуатәны ҿыцла шәҽеилашәҳәа » ( Кәал . 3 : 9 , 10 , АдҾ ) .
Уи аҿы Анцәа Иажәеи иԥшьоу идоуҳаи ҳацхраауеит .
Ҳазлацәажәозеи ари астатиаҿы , насгьы избан уи зхадоу ?
Ажәытә уаҩ иусқәа анаанҳажьлак , урҭ рахь ахаан ҳахнымҳәыроуп .
Ари астатиаҿы ҳара еилҳаргоит ажәытә уаҩ иусқәа рааныжьра шҳалшо , насгьы уи аҟаҵара зхадоу .
Иара убас ҳара ҳалацәажәоит урҭ аԥсахрақәа рыҟаҵара шалшо , ауаҩы уаанӡа агәнаҳа ӷәӷәақәеи ашьцылара бааԥсқәеи шимазгьы .
Насгьы ҳалацәажәоит акыр шықәса Анцәа имаҵ зуа уаанӡатәи рыԥсҭазаашьахь ихнымҳәырц ирыцхраауа .
Избан ус еиԥш иҟоу агәаларшәарақәа заҳҭаху ?
Илахьеиқәҵагоуп , аха Иегова имаҵзуҩцәа шьоукы агәҽанызаара рцәыӡит , насгьы уаанӡатәи рыԥсҭазаашьахь ихынҳәит .
Убри аҟынтә ҳара иҳахәҭоуп 1 Коринфаа рахь 10 : 12 иану агәҽанҵара ҳахшыҩ азышьҭра : « Убри аҟнытә иӷәӷәаны зшьапы иқәгылоушәа зхы зыԥхьаӡо ауаҩԥсы , угәуҽаныз — укамҳааит » .
а ) Аҿырԥштәы шәхы иархәаны иҳаилшәыркаа избан Анцәа ицәымӷу аусқәа рааныжьра изахыццактәу .
( Шәахәаԥш астатиа алагамҭаҿы иаагоу асахьа . ) б ) Иарбан ҟазшьақәоу ажәытә уаҩ иааирԥшуа , Кәаласаа рахь 3 : 5 — 9 иану инақәыршәаны ?
Иҟашәҵозеи шәымаҭәа ҟьашьыр ма афҩы агара иалагар ?
Ҳәарада , уи иаарласны ишәшәышәхырц шәҽазышәшәоит .
Убас еиԥш Анцәа ицәымӷу ашьцыларақәа шҳамоу еилаҳкаауазар , урҭ ркажьра ҳахыццакыроуп .
Ҳара иаҳҭахуп Павел ақьырсианцәа ириҭаз адҵа ақәныҟәара .
Иара иҩит урҭ Анцәа игәамԥхо аусқәа зегьы мап рцәыркыр шрыхәҭоу , асексуалтә гәаԥхашәадареи амцқьареи уахь иналаҵаны .
Шәааи уи инарҭбааны ҳалацәажәап .
( Уаԥхьа Кәаласаа рахь 3 : 5 — 9 . )
6 , 7 . а ) Ишԥаадырԥшуеи Павел иажәақәа ажәытә уаҩ иусқәа рааныжьразы шаҟа аџьабаа батәу ?
б ) Илыԥсҭазаашьази Сакура , насгьы илыцхраазеи аҽыԥсахра ?
Асексуалтә гәаԥхашәадара .
Аоригинал бызшәаҿы « акалҭбааԥсра » , ма асексуалтә гәаԥхашәадара , ҳәа еиҭагоу ажәа иара убас иаанагоит закәанла аҭаацәара еицалам ауаа рыбжьара цәеижьла аизааигәахара , насгьы агомосексуализм .
Павел ақьырсианцәа ирзиҩит « иҭашәырха , ишәшьы шәыдгьылтә цәаҩақәа » акалҭбааԥсрахь уназго ҳәа , даҽакала иуҳәозар , асексуалтә гәаԥхашәадара иадҳәалоу агәаҳәарақәа зегь аанрыжьырц .
Павел ихы иаирхәоз ажәақәа иаадырԥшуеит агәнаҳарахь ҳназго агәаҳәарақәа аанҳажьырц азы шаҟа аџьабаа батәу .
Уи аҟаҵара мариам , аха аиааира ҳгар ҳалшоит .
Ҳахәаԥшып Иапониа инхо Сакура зыхьӡу аиаҳәшьа лҿырԥштәы * .

Данхәыҷыз лара еснагь лхы заҵәны илбон . 15 шықәса анылхыҵуаз инаркны ахацәа лыԥсахуан .
Уи лара лхы заҵәны илымбаларц илыцхраауазшәа лбон .
Лара илҳәоит : « Сара хынтә аҽԥыргара ҟасҵеит » .
Сакура иацылҵоит : « Раԥхьа урҭ аизыҟазаашьақәа ахыхьчарҭа сырҭозшәа збон , насгьы бзиа сырбоит ҳәа сгәы иаанагон .
Аха гәаԥхашәадарала схы мҩаԥызгацыԥхьаӡа , еиҳагьы ашәара соуан » .
Сакура лыԥсҭазаашьа ус имҩаԥылгон 23 шықәсанӡа .
Уи ашьҭахь лара Иегова ишаҳаҭцәа рҿы Абиблиа аҵара далагеит .
Лара еилылкааз даара илгәаԥхеит , насгьы Иегова уи игәаԥхашәадоу амҩа ааныжьреи агәкаҳара аҽамҭареи длыцхрааит .
Уажәы Сакура пионерс амаҵ луеит , насгьы уаҳа лхы заҵәны илбом .
Лара илҳәоит : « Сара анасыԥ сымоуп , избанзар есыҽны Иегова бзиа сшибо збоит ! »
Ҳҟазҵар алшозеи Анцәа иҿаԥхьа ҳацқьамкәа ?
Амцқьара .
Аоригинал бызшәаҿы « ицқьам » ҳәа еиҭагоу ажәа инарҭбаау аҵакы амоуп , насгьы асексуалтә еизыҟазаашьақәа ирыдҳәалоу агәнаҳақәа рымацара ракәӡам иаҵанакуа .
Уахь иаҵанакуазар алшоит аҭаҭын ахареи аҟьашьрақәа злоу алафи ( 2 Кор . 7 : 1 ; Еф .
5 : 3 , 4 ) . Иара убас уахь иаҵанакуеит ауаҩы маӡала иҟаиҵо ицқьам аусқәа , иаҳҳәап , цәеижьла аизааигәахара агәаҳәара узцәырызго алитература аԥхьара ма апорнографиа ахәаԥшра , уи иахҟьаны ауаҩы амастурбациа шьцыларас иоур алшоит ( Кәал . 3 : 5 ) * .
Иарбан шьцылароу ицәырнаго апорнографиа ахәаԥшра ?
Апорнографиа ахәаԥшра шьцыларас измоу ауаҩы ихы ихаршҭны ицәаныррақәа иҽриҭоит , насгьы уи ада ԥсыхәа имоуа дҟалар илшоит .
Ҭҵаарақәак инарықәыршәаны , апорнографиа ахәаԥшразы агәазыҳәара ӷәӷәа змоу ауаа алкоголикцәеи анаркоманцәеи ирымоу ашьцыларақәа иреиԥшуп .
Убри аҟынтә иџьашьатәӡам апорнографиа ахәаԥшра ашьцылара алҵшәа бааԥсқәа ахьаанаго , урҭ аԥхашьара ӷәӷәа рызцәырҵуеит , аусура рылымшо иҟалоит , рҭаацәараҿы реизыҟазаашьақәа бжьысуеит , еилыҵуеит , насгьы аҽшьра аҟынӡа инеир алшоит .
Уи ашьцылара аанзыжьыз , насгьы шықәсык апорнографиа иамыхәаԥшуаз хаҵак иҳәеит : « Сара зны исцәыӡыз сыхпатуқәҵара сырхынҳәит » .
Дышԥаиааи Рибеиро апорнографиа ахәаԥшрахь имаз ашьцылара ?
Аӡәырҩы апорнографиа аҽацәыхьчара рзымариам .
Аха Бразилиа инхо Рибеиро зыхьӡу аиашьа иҿырԥштәы иаанарԥшуеит уи аҿы аиааира ҳгар шҳалшо .
Рибеиро данхәыҷыз аҩнынтәи дцеит , насгьы ақьаад аус ахьадырулоз азауад аҿы аусура далагеит , уа апорнографиатә журналқәа илаԥш иҵашәеит .
Иара еиҭеиҳәоит : « Хәыҷы-хәыҷла ашьцылара шьҭысхит .
Сара убри аҟынӡа снеит апорнографиа сахәаԥшырц азы исыцынхоз аԥҳәыс данбацо ҳәа сыԥшын » .
Ҽнак Рибеиро аусураҿы ақьаадқәа ахьеилажьыз рыгәҭа ашәҟәы « Аҭаацәаратә насыԥ амаӡа » ибеит .
Иара уи ганы аԥхьара далагеит .
Дзыԥхьаз аҟынтә еиликааз Иегова ишаҳаҭцәа абиблиатә ҵара изымҩаԥыргаларц азы дрыҳәарц игәазҭанаҵеит .
Аха ишьцылара бааԥс даиааирц азы Рибеиро имаҷымкәа аамҭа иҭаххеит .
Ицхраазеи иара ?
Уи иҳәоит : « Анцәаиҳәареи , Абиблиа аҭҵаареи , еилыскааз азхәыцреи рыбзоурала Анцәа иҟазшьақәа рахь сыџьшьара еизҳауан , насгьы ԥыҭрак ашьҭахь Иегова иахь исоуз абзиабара сышьцылара аасҭа иӷәӷәахеит » .
Анцәа Иажәа ацхыраарала Рибеиро ажәытә уаҩ иусқәа ааныжьны иҽӡааихит , насгьы уажәы аизара деиҳабуп .
Иҟаҳҵалар ахәҭоузеи апорнографиа ахәаԥшра агәаҳәара ҳаиааирц азы ?
Иазгәашәҭ : Рибеиро аиааира игарц азы ус баша Абиблиа ҭиҵаауамызт .
Иара аџьабаа ибар акәын абиблиатә жәабжь игәаҵанӡа инеирц азы , насгьы уи аамҭа аҭахын .
Иара Анцәа диҳәон , насгьы еиликаауаз дазхәыцуан , уи абзоурала Анцәа иахь иоуз абзиабара апорнографиа ахәаԥшрахь имаз ашьцылара иаиааит .
Ишаҳбо еиԥш , Иегова иахь абзиабара ӷәӷәеи ацәгьара ацәымӷреи апорнографиа ахәаԥшра ашьцылара аиааира иҳацхраауеит .
( Уаԥхьа Аԥсалом 96 : 10 [ 97 : 10 , АдҾ ] ) .
Ицхраазеи Стивен аԥсахеибакреи улазырҟәуа ажәақәеи рааныжьра ?
Зыԥсахы еибакуа ауаа лассы-лассы егьырҭ ладырҟәуеит .
Ҳәарада , уи аҭаацәара насыԥны иҟанаҵом .
Абар Австралиа инхо аԥҳәыси ахәыҷқәеи змоу Стивен еиҭеиҳәаз : « Уаанӡа сара лассы-лассы саӷьуан , насгьы ирласны сеицрашәон .
Сыԥҳәыси сареи хынтә ҳаиԥырҵхьан , насгьы ҳаилыҵыр ҳҭахын » .
Аха уи ашьҭахь Иегова ишаҳаҭцәа урҭ Абиблиа дырҵара иалагеит .
Стивен Абиблиа иану алабжьарақәа рықәныҟәара далагеит .
Ишԥаиныри уи иара ?
Иара иҳәоит : « Ҳҭаацәаратә ԥсҭазаара зынӡа аҽаԥсахит .
Уаанӡа сара зегь рзы уажәымзар-уажәы иԥжәоз аԥсахеибакреи агәыԥжәареи злоу алаӷәым сеиԥшын , аха уажәы Иегова ицхыраара абзоурала сара зеиԥшыҟам аҭынчра сымоуп » .
Уажәы Стивен маҵзуратә цхырааҩуп , иԥҳәысгьы шәықәсқәак рыҩныҵҟа пионерс амаҵ луеит .
Урҭ реизара аиҳабацәа ирҳәоит : « Стивен — иҭынчу аџьа бзиа избо иашьоуп , иара убас уи ахынраалара имоуп » .
Дара уи иԥсахы еибакны ахаан дрымбац .
Аха иԥхьаӡома иара уи зегь иара ибзоуроуп ҳәа ?
Мап .
Иара иҳәоит : « Иегова ицхыраара сыдсымкылазҭгьы , сыԥсҭазаараҿы урҭ рҟынтә зылԥхаракгьы соуамызт .
Уи абзоурала сара зынӡаск сҽысыԥсахит » .
Избан аԥсахеибакра даара изшәарҭоу ?
Иарбан гәҽанҵароу Абиблиаҿы иану ?
Абиблиа ҳаанаԥхьоит аԥсахеибакреи , улазырҟәуа ажәақәеи , аҳәҳәареи ҳҽацәаҳахьчаларц ( Еф .
4 : 31 ) . Илахьеиқәҵагоуп , аха уи зегь лассы-лассы ақәымчрахь унанагоит .
Ари адунеи аҿы гәымбылџьбарала ахымҩаԥгара ицәгьоу ҳәа акгьы адырбалом , аха уи , ҳәарада , Ҳазшаз дланарҟәуеит .
( Уаԥхьа Аԥсалом 36 : 8 — 11 [ 37 : 8 — 11 , АдҾ ] . )
Илшома зыԥсахы еибакуа ауаҩы дҟәымшәышәхар ?
Абар Австриа иҟоу аизарақәа руак аҿы аизара аиҳабыс амаҵ зуа Ҳанс иҿырԥштәы .
Уи аизара аиҳабацәа рхеилак акоординатор иҳәоит : « Абас еиԥш иҟәымшәышәу аиашьа шәара ахаангьы џьаргьы дшәықәшәом » .
Аха Ҳанс ус еснагь дыҟамызт .
Данхбыџыз иара арыжәтә иҽаиршьцылеит , аҵыхәтәаны агрессиа аарԥшра далагеит .
Зны Ҳанс ӷәӷәала ижәны даныҟаз , иԥсахы еибакын , иҩызаӡӷаб дишьит .
Уи азы 20 шықәса иқәырҵеит .
Аха абахҭа деиӷьнамтәит .
Ԥыҭрак ашьҭахь Ҳанс иан аизара аиҳабы диҳәеит абахҭахь дцаны Ҳанс дибарц . Ҳанс Абиблиа аҵара далагеит .
Иара еиҭеиҳәоит : « Ажәытә уаҩ иааныжьра даара ицәгьан .
Аха сара Исаиа 55 : 7 иану ажәақәа сыцхраауан : „ Иаанижьааит ицқьам иара имҩа “ , насгьы 1 Коринфаа рахь 6 : 11 иану : „ Шәарҭ шәахьтә шьоукы абраҟа зыӡбахә ҳәоу злаҟаз шәалаҟан “ .
Ашықәсқәа рыҩныҵҟа Иегова иԥшьоу идоуҳа абзоурала дсыцхраауан , убри аҟынтә уаҩ ҿыцны аҟалара сылшеит » .
Ҳанс 17 шықәсеи фымзи рышьҭахь абахҭа дҭыҵит .
Усҟан иара аӡы иҽӡааиххьан .
Иара иҳәоит : « Сара Иегова даараӡа иҭабуп ҳәа иасҳәоит иааирԥшуаз агәшаҭара дуӡӡеи анажьра дахьазхиоуи рзы ! »
Иарбан ҟазшьақәоу еиҭа ажәытә уаҩ иааирԥшуа ?
Иаҳәозеи уи иазкны Абиблиа ?
Ажәытә уаҩ улазырҟәуа ажәақәа рыдагьы , амцҳәара шьцыларас имоуп .
Иаҳҳәап , аӡәырҩы ауаа амц рҳәоит ашәахтә рымшәарц азы , мамзаргьы русқәа рзы аҭакԥхықәра рымгарц азы .
Аха Иегова — « аҵабырг Нцәа » иоуп ( Аԥсал .
30 : 6 [ 31 : 5 , АдҾ ] ) . Иара иҭахуп дарбанзаалак имаҵзуҩы изааигәоу димжьаларц ( Еф .
4 : 25 ; Кәал . 3 : 9 ) . Убри аҟынтә ҳара еснагь аиаша ҳҳәалар ауп , уи анымариамгьы ( Ажәам .
6 : 16 — 19 ) . Ицхраауазеи ауаҩы ажәытә уаҩ иусқәа рааныжьра ?
Ажәытә уаҩ иусқәа ҳхала рааныжьра ҳалшом .
Ари астатиаҿы зыӡбахә ҳәаз ақьырсианцәа — Сакура , Рибеиро , Стивен , Ҳанс — иҽеим русқәа рааныжьразы имаҷымкәа аџьабаа рбар акәхеит .
Ирыцхраазеи урҭ аиааира агара ?
Дара Анцәа Иажәеи иԥшьоу идоуҳаи ргәи рыхшыҩи ирнырлартә алдыршеит ( Лука 11 : 13 ; Аур .
4 : 12 ) . Ҳаргьы уи аҩыза ацхыраара ҳаурц ҳҭахызар , есыҽны Абиблиа ҳаԥхьалар , иану ҳазхәыцлар , абиблиатә принципқәа рықәныҟәаразы аҟәыӷареи амчи ҳаурц азы ҳааҟәымҵӡакәа Анцәа ҳиҳәалар ауп ( Иис . Н . 1 : 8 ; Аԥсал . 118 : 97 [ 119 : 97 , АдҾ ] ; 1 Фес . 5 : 17 ) .
Иара убас ҳара Анцәа Иажәеи иԥшьоу адоуҳаи ацхыраара ҳауеит аизарақәа ҳҽанырзыҟаҳҵо , насгьы урҭ ҳанырҭаауа ( Аур .
10 : 24 , 25 ) . Уи адагьы , ҳара иаҳҭахуп Иегова адунеи ахьынӡанаӡааӡо инхо ижәлар доуҳала ичаларц азы ириҭо зегьы ҳхы иаҳархәаларц ( Лука 12 : 42 ) .
Иҳацхраауазеи ажәытә уаҩ иусқәа рааныжьра ?
( Шәахәаԥш абзац 16 . )
Еилҳаргозеи анаҩстәи астатиаҿы ?
Ҳара еилҳаргеит Анцәа ицәымӷу , насгьы ақьырсианцәа иарбан усқәоу иаанрыжьыр рыхәҭоу .
Аха иазхома уи Анцәа иразра ҳаурц азы ?
Мап .
Ҳара иара убас уаҩ ҿыцны ҳҟалар ауп , насгьы еснагь уи иаҭәоу аҟазшьақәа ааҳарԥшлар ауп .
Анаҩстәи астатиаҿы еилҳаргоит уи шыҟаҵатәу . Ари астатиаҿы хьыӡқәак ԥсахуп .
Шәахәаԥш ашәҟәы « Анцәа ибзиабараҿ шәыҟаз » аҿы иҟоу Ацҵа « Амастурбациа .
Ишԥаиааитәу ари ашьцылара ? » .
« Ауаҩ ҿыц идунеи шәҽеиуатәны ҿыцла шәҽеилашәҳәа » ( КӘАЛ . 3 : 10 ) .
АШӘАҚӘА : 126 , 28
Иарбан ауаҩ ҿыц иааирԥшуа ҟазшьоу ҳакзаара иацхраауа ?
Ишԥаҳалшо агәрыцҳашьареи ақьиареи раарԥшра ?
Ишԥаҳалшо ахынраалареи аҟәымшәышәреи раарԥшра ?
1 , 2 . а ) Избан уаҩ ҿыцны аҟалара зҳалшо ?
б ) Иарбан ауаҩ ҿыц иааирԥшуа ҟазшьақәоу Кәаласаа рахь 3 : 10 — 14 аҿы зыӡбахә ану ?
« АУАҨ ҿыц » .
« Иԥшьоу Аҩыра — Адунеи ҿыц аиҭага » аҿы арҭ ажәақәа ҩынтә иуԥылоит ( Еф . 4 : 24 ; Кәал . 3 : 10 ) .
Уи Анцәа иеиԥшу , игәаԥхарала ишоу ауаҩы иҵанакуеит .
Ҳара уаҩ ҿыцны аҟалара ҳалшоит .
Избан ?
Избанзар Иегова ауаа иара иеиԥшны ишеит , уи иаанагоит зеиԥшыҟам иҟазшьақәа рҿыԥшра шҳалшо ( Аҟаз .
1 : 26 , 27 ; Еф . 5 : 1 ) . Ҳәарада , зны-зынла ҳара иҽеим агәаҳәарақәа ҳазцәырҵуеит , избанзар анамӡара ҳҭынхеит .
Уи адагьы , ҳакәша-мыкәша иҟоу даара анырра ҳнаҭоит .
Аха уеизгьы , Иегова бзиабарала иаҳзыҟаиҵо ацхыраара абзоурала , ҳара иара ишиҭаху еиԥш ҳҟалар ҳалшоит .
Уи ахықәкы анагӡаразы агәаҳәара ӷәӷәа ҳамазарц азы , шәааи еилҳаргап апостол Павел Анцәа идоуҳа ацхыраарала зыӡбахә иҩыз ауаҩ ҿыц иааирԥшуа аҟазшьақәа .
( Уаԥхьа Кәаласаа рахь 3 : 10 — 14 . )
Иара убас ҳара ҳалацәажәоит урҭ аҟазшьақәа Анцәа имаҵ аураҿы раарԥшра шҳалшо .
Иаҳзеиҭашәҳәа ауаҩ ҿыц иааирԥшуа ҟазшьак аӡбахә .
Уаҩ ҿыцны аҟалара ааԥхьара анриҭоз , Павел ус еиԥш иҟоу ауаҩы иааирԥшуа ҟазшьак азгәеиҭеит — аилымхра .
Иара иҩит : « Иҟам Абырзен , Аиудеи , заԥхьатә хсоу ихсаму ҳәа аилыхра , дыҟам атәымуаҩ , Аскиф , атәы , зых иақәиҭу » * .
Избан ақьырсиантә еизараҿы расалеи , милаҭлеи , асоциалтә ҭагылазаашьалеи аилыхра изаҭыԥым ?
Избанзар Христос ишьҭанеицәа зегьы аӡәк иеиԥш иҟоуп ( Кәал . 3 : 11 ; Гал .
3 : 28 ) . а ) Ишԥарзыҟазар ахәҭоу Иегова ишаҳаҭцәа егьырҭ ауаа ?
б ) Иаԥырхагахар алшозеи ақьырсиантә акзаара ?
Уаҩ ҿыцны иҟало ақьырсианцәа рашьцәеи раҳәшьцәеи , иара убас егьырҭ ауаа патуқәҵарала ирызныҟәоит , урҭ рмилаҭи рсоциалтә ҭагылазаашьеи иамыхәаԥшӡакәа ( Рим .
2 : 11 ) . Тәылақәак рҿы уи мариамзаргьы алшоит .
Иаҳҳәап , уаанӡа Аладатәи Африка ачынуаа еиуеиԥшым арасақәа ахьынхалаша аҭыԥқәа рзалырхит .
Ауаа реиҳараҩык , Иегова ишаҳаҭцәагьы уахь иналаҵаны , иахьагьы урҭ аҭыԥқәа рҿы инхоит .

Анапхгаратә хеилак аишьцәа рыҽдырҭбаарц ргәазҭарҵарц азы октиабр мза 2013 шықәсазы иҷыдоу акампаниа амҩаԥгара иаԥшьыргеит .
Уи абзоурала еиуеиԥшым арасақәа ирыҵанакуаз аишьцәа еиҳа еиӷьны еибадырыр рылшон ( 2 Кор .
6 : 13 ) . 5 , 6 . а ) Еиҿкаази тәылак аҿы Анцәа ижәлар рыбжьара акзаара арӷәӷәаразы ?
( Шәахәаԥш астатиа алагамҭаҿы иаагоу асахьа . ) б ) Иарбан лҵшәақәоу уи иаанагаз ?
Уи апрограмма инақәыршәаны ҩ-еизарак аҿы иҟоу еиуеиԥшым арасақәа ирыҵанакуа , мамзаргьы еиуеиԥшым абызшәақәа рыла ицәажәо аԥсшьарамшқәа раан зны-зынла аамҭа еицырхыргоит .
Урҭ аишьцәеи аиаҳәшьцәеи ажәабжь еицырҳәоит , аизарақәа ирҭаауеит , насгьы сасра еиҭанеиааиуеит . Уи апрограмма шәкыла аизарақәа рҽаладырхәхьеит .
Аҭыԥантәи афилиал аацҳарақәа рацәаны ироуеит , уа уи апрограмма ибзианы иахцәажәоит , иара убас Иегова ишаҳаҭцәамгьы .
Иаҳҳәап , ԥшьаҩык иҳәеит : « Сара Иегова ишаҳаҭ сакәӡам , аха исҳәар сылшоит имҩаԥыжәго ажәабжьҳәара даараӡа ибзианы еиҿкаауп ҳәа , насгьы шәара расала ауаа еилышәхӡом » .
Ишԥарныри ари апрограмма Аладатәи Африка инхо Иегова ишаҳаҭцәа ?
Коса бызшәала ицәажәо Нома зыхьӡу аиаҳәшьа раԥхьа лыҩн хәыҷахьы англыз еизараҟынтә ишкәакәоу аишьцәа рааԥхьара лзыгәаӷьуамызт .
Аха лара ишкәакәоу Иегова ишаҳаҭцәа амаҵ анрыцылу , насгьы дара рахь сасра даннеи ашьҭахь , илҳәеит : « Урҭ иаабац уаауп , ҳара ҳаиԥшҵәҟьа иҟоуп ! »
Убри аҟынтә реизара англыз еизараҟынтә аишьцәеи аиаҳәшьцәеи рааԥхьара ианалага , Нома афатә ҟалҵан , асасцәа аалыԥхьеит .
Уа дыҟан ишкәакәаз аизара аиҳабы .
Нома илҳәоит : « Сара даара иџьасшьеит иара адашьмаҿы игылаз апластик иалхыз аиашьык ақәтәара зынӡагьы хьаас иахьимамыз » .
Ари апрограмма иахьагьы имҩаԥысуеит , уи абзоурала аишьцәеи аиаҳәшьцәеи аҩызцәа ҿыцқәа дырҳаит , насгьы еиҳа аҽырҭбаара иазхиоуп .
Избан агәрыцҳашьара аарԥшра зҳахәҭоу ?
Аҩсҭаа идунеи аҵыхәтәа ааиаанӡа , ауадаҩрақәа ҳрықәшәалоит .
Иаҳҳәап , усурада ҳаанхар ауеит , ачымазарақәеи , ашьҭашәарыцарақәеи , аԥсабаратә рыцҳарақәеи ҳрықәшәар алшоит , мамзаргьы ҳдырҳәыр ауеит .
Ҳаицхырааларц азы агәрыцҳашьара ааҳарԥшлар ауп .
Агәрыцҳашьара ӷәӷәа егьырҭ рахь ақьиара аарԥшра ҳгәазҭанаҵоит ( Еф .
4 : 32 ) . Ауаҩ ҿыц иааирԥшуа арҭ аҟазшьақәа Анцәа иҿыԥшра , насгьы егьырҭ ргәы арҭынчра иҳацхраауеит ( 2 Кор .
1 : 3 , 4 ) . Иарбан лҵшәа бзиақәоу иаанаго , аизараҿы зегь рахь агәрыцҳашьареи ақьиареи анааҳарԥшуа ?
Иаажәга аҿырԥштәы .
Ишԥаҳалшо аиммигрантцәеи иӷару аишьцәеи аиаҳәшьцәеи рахь еиҳаны ақьиара ааҳарԥшыр ?
Ҳара урҭ ҳарҩызцәахарц ҳҽазаҳшәалар ауп , насгьы аизараҿы рыхә шыршьо дҳарбалар ауп ( 1 Кор . 12 : 22 , 25 ) .
Ҳахәаԥшып Афилиппинқәа рҟынтә Иапониаҟа ииасыз аиашьа Данникарл иҿырԥштәы .
Аусураҿы аҭыԥантәи аусуҩцәа раасҭа еицәаны изныҟәон .
Зны иара Иегова ишаҳаҭцәа реизарахь днеит .
Абар еиҭеиҳәо : « Уа иҟаз еиҳарак аиапонцәа ракәын , аха дара зегьы гәаартыла аԥсшәа сарҳәеит , ҳаибадыруеижьҭеи акрааҵуашәа » .
Аҭыԥантәи аишьцәа иара иахь ақьиара аадырԥшуан , уи Иегова изааигәахара ицхрааит .
Иара аӡы иҽӡааихит , уажәы аизара аиҳабыс амаҵ иуеит .
Егьырҭ аизара аиҳабацәа ирҳәоит Данникарл иԥҳәыс Џьеннифери иареи аизаразы ишзылԥхара дуу .
Урҭ ирҳәоит : « Дара пионерцәас амаҵ руеит , насгьы хӡырымгарала инхоит , уи ала Аҳра раԥхьатәи аҭыԥ аҿы ишыргылалатәу аганахь ала егьырҭ аҿырԥшы ддырбоит » ( Лука 12 : 31 ) .
9 , 10 .
Еиҭашәҳәа амаҵзураҿы агәрыцҳашьара аазырԥшуа рҽазышәарақәа азылԥхарақәа шаарго узырбо ахҭыс .
Аҳра иазку ажәабжь бзиа егьырҭ ианырзеиҭаҳҳәо , егьырҭ абзиара рзыҟаҵаразы зеиԥшыҟам лшароуп ( Гал . 6 : 10 ) .
Аиммигрантцәа рахь агәрыцҳашьара аарԥшуа , Иегова ишаҳаҭцәа аӡәырҩы урҭ злацәажәо абызшәа рҵарц рҽазыршәеит ( 1 Кор .
9 : 23 ) . Уи алҵшәа бзиақәа аанагеит .
Австралиа инхо Тиффани зыхьӡу иаҳәшьак Брисбен ақалақь аҿы суахили бызшәала имҩаԥысуа аизара дацхраарц азы абызшәа лҵеит .
Суахили абызшәа аҵара шымариамызгьы , Тиффани лыԥсҭазаара еиҳа аинтерес аиуит .
Лара илҳәоит : « Шәмаҵзура аинтерес амазарц шәҭахызар , атәым бызшәала иҟоу аизара ишәҭахыҵәҟьоу ауп .
Уи шәахьынхо аҭыԥ аанмыжькәа , ԥсшьара џьара шәцошәа иаҩызоуп .
Шәара жәларбжьаратәи аиашьара закәу еиҳа еилышәкаауеит , насгьы уа иҟоу зеиԥшыҟам акзаара шәыблала ижәбоит » .
Ргәазҭазҵозеи ақьырсианцәа аиммигрантцәа рыцхраара ?
( Шәахәаԥш абзац 10 . )
Абар Иапониа инхо хаҵеи-ԥҳәыси , насгьы урҭ рыԥҳаи рҿырԥштәы .
Лара илгәалашәоит : « 1990 - тәи ашықәсқәа рзы ҳара амаҵзураҿы лассы-лассы Бразилиантәи иааны иҟаз аиммигрантцәа ҳԥылон .
Апортугалтә бызшәала иҟаз Абиблиаҿы Аатра 21 : 3 , 4 , Аԥсалом 36 : 10 , 11 , 29 ( 37 : 10 , 11 , 29 , АдҾ ) , мамзаргьы егьырҭ ажәеинраалақәа андҳарбоз , дара зҿлымҳарыла ирыԥхьон , насгьы рылаӷырӡ хажжылон » .
Аха аиммигрантцәа рахь ирымаз агәрыцҳашьара уи аҭаацәара еиҳаны аҟаҵара ргәазҭанаҵеит .
Сакико иацылҵоит : « Доуҳала ишымлашьуаз анаҳба , ҭаацәаныла апортугалтә бызшәа ҳҵарц ҳаӡбеит » .

Ԥыҭрак ашьҭахь уи аҭаацәара апортугалтә еизара аиҿкаара иацхрааит .
« Апортугалтә бызшәа ҳҵарц азы имаҷымкәа аџьабаа ҳбар акәхеит , аха иҳауз азылԥхарақәа акгьы иузаҿырԥшуам , — лҳәоит Сакико . — Ҳара Иегова даараӡа иҭабуп ҳәа иаҳҳәоит » .
( Уаԥхьа Аусқәа 10 : 34 , 35 . )
11 , 12 . а ) Избан уаҩ ҿыцны аҟаларазы ииашоу амотивқәа ҳамазар зҳахәҭоу ?
б ) Иҳацхраауазеи ахынраалара аарԥшра ?
Уаҩ ҿыцны аҟалара заҳҭаху Анцәа дҳараҳкларц азы ауп , ауаа ҳдырҽхәарц азы акәымкәа .
Ишәгәалашәыршәа : инаӡаз амаалықьгьы дахьԥагьахаз азы агәнаҳа ҟаиҵеит .
( Иаҿшәырԥш Иезекииль 28 : 17 . )
Ҳара ҳнаӡам аҟынтә , аԥагьара аҽацәыхьчара еиҳагьы иаҳцәыцәгьоуп .
Аха уеизгьы , ахынраалара аҽагәылаҳәара ҳалшоит .
Иҳацхраауазеи уи аҟаҵара ?
Ахынраалара ҳцәымӡырц азы ҳара есыҽны Анцәа Иажәа азхәыцразы аамҭа алаҳхлароуп ( Ҩынтә . 17 : 18 — 20 ) .
Еиҳараӡак ҳара ҳазхәыцлар ауп Иисус адгьыл аҿы даныҟаз ауаа идирҵоз , насгьы ахынраалара шааирԥшуаз ( Матф . 20 : 28 ) .
Иисус апостолцәа ршьапқәаҵәҟьагьы иӡәӡәеит ( Иоанн 13 : 12 — 17 ) .
Иара убас егьырҭ раасҭа ҳаиӷьуп ҳәа ҳамхәыцларц азы Анцәа идоуҳа ҳацхраарц азы лассы-лассы Анцәа ҳиҳәалар ауп ( Гал . 6 : 3 , 4 ; Флп .
2 : 3 ) . Иарбан лҵшәақәоу ахынраалара иаанаго ?
Уаԥхьа Ажәамаанақәа 22 : 4 .
Иегова ииашоу имаҵзуҩцәа зегьы ахынраалара аадырԥшлар ауп , уи алҵшәа бзиақәа аанагоит .
Ахынраалара ааҳарԥшуазар , аизараҿы аҭынчреи акзаареи ҟалоит .
Уи адагьы , Иегова ҳара ҳахь ҳзыԥсам ақьиара ааирԥшлоит .
Апостол Пиотр иҩуан : « Шәара-шәара шәыбжьара ахамаԥагьара аашәмырԥшын , избан акәзар Анцәа — зых ду беиа избауа , ихамаԥагьоу драӷоуп , иҳәатәхаҵацәоу , иԥагьам лыԥха риҭоит » ( 1 Пиотр 5 : 5 ) .
Иҳазҭода зегь иреиӷьу аҿырԥшы , аҟәымшәышәреи ачҳареи шаарԥшлатәу аганахь ала ?
Иахьа ауаҩы аҟәымшәышәреи ачҳареи ааирԥшуазар , уи дыԥсыҽуп ҳәа рыԥхьаӡоит .
Аха уи иашаӡам .
Арҭ аҟазшьа бзиақәа ҳазҭаз Зегьзымчу Анцәа иоуп .
Иегова аҟәымшәышәреи ачҳареи шаарԥшлатәу аганахь ала зегь иреиӷьу аҿырԥшы ҳаиҭоит ( 2 Пиотр 3 : 9 ) .
Шәазхәыц Анцәа амаалықьцәа рыла Авраами Лоти рызҵаарақәа рҭак шыҟаиҵоз ( Аҟаз . 18 : 22 — 33 ; 19 : 18 — 21 ) .
Мамзаргьы 1 500 шықәса инареиҳаны Иегова иҳәатәы хазымҵоз израильаа рахь ачҳара шааирԥшуаз ( Иез .
33 : 11 ) . Иабааирԥши Иисус аҟәымшәышәреи ачҳареи ?
Иисус Христос иҟәымшәышәыз уаҩын ( Матф .
11 : 29 ) . Иара ишьҭанеицәа рыгхақәа рахь ачҳара ааирԥшуан .
Иисус адгьыл аҿы амаҵ аниуаз , лассы-лассы ииашамкәа изныҟәон , насгьы адиннапхгаҩцәа ахара идырҵон .
Аха иара уеизгьы ашьаҟаҿы дыкнаҳаны дыршьаанӡа , аҟәымшәышәреи ачҳареи ааирԥшуан .
Ахьаа ӷәӷәа шимазгьы , Иисус Иаб диҳәон ишьраҿы иалахәыз иранаижьырц .
Иара Иегова иеиҳәеит : « Ируа рыздыруам » ( Лука 23 : 34 ) .
Ауадаҩра ӷәӷәақәа раангьы Иисус аҟәымшәышәреи ачҳареи шаарԥшлатәу аганахь ала аҿырԥш бзиа ҳзынижьит .
( Уаԥхьа 1 Пиотр 2 : 21 — 23 . )
Ишԥаҳалшо аус аҿы аҟәымшәышәреи ачҳареи рааԥшра ?
Ишԥаҳалшо аҟәымшәышәреи ачҳареи раарԥшра ?
Павел ефесаа ирзиҩыз асаламшәҟәаҿы знеишьак аӡбахә иҳәеит : « Аӡәи-аӡәи гәыҭбаарала , гәыбылрала шәеизыҟаз , шәеизыразыз , шәрыцҳаибашьала , ишәыгу-ишәыбзоу шәанеибажьла — Иисус Христос иҿы Анцәа ишшәанаижьыз аиԥш » ( Еф . 4 : 32 ) .
Ҳәарада , уи аҟаҵаразы аҟәымшәышәреи ачҳареи аҭахуп .

Ҳашьцәеи ҳаҳәшьцәеи ианранаҳажьуа , аизараҿы акзаара ҳарӷәӷәоит .
Избан аҟәымшәышәреи ачҳареи раарԥшра зхадоу ?
Ақьырсианцәа аҟәымшәышәреи ачҳареи аадырԥшлар ауп , уи даара ихадоуп , избанзар урҭ рыбзоурала аиқәырхара ҳауеит ( Матф .
5 : 5 ) . Аха еиҳа ихадоу , урҭ аҟазшьақәа анааҳарԥшуа , Иегова дҳараҳкуеит , насгьы егьырҭ ауаа абиблиатә принципқәа рықәныҟәара ҳрыцхраауеит ( Гал . 6 : 1 ; 2 Тим . 2 : 24 , 25 ) .
Ишԥеидҳәалоу абзиабареи аилымхреи ?
Еилҳаргаз аҟазшьақәа зегьы ӷәӷәала абзиабара иадҳәалоуп .
Иаҳгәалаҳаршәап Христос иҵаҩы Иаков аишьцәа ириҭаз алабжьара . Дара ибеиаз еиҳа еиӷьны ирызныҟәон иӷарыз раасҭа .
Иара идирбеит ус еиԥш иҟоу ахымҩаԥгашьа « ухы бзиа ишубо аиԥш иуԥну бзиа дба » ҳәа Аҩыра иану « аԥсҳаԥҟара » шеиланагоз .
Иаков иациҵеит : « Шьоукы раасҭа даҽа шьоукы еиҳа иналкаауа , ауаа рылахь шәаԥшуа шәҿынашәхар , усҟан агәнаҳара жәуеит » ( Иак .
2 : 8 , 9 ) . Ауаа бзиа иаҳбозар , ҳара урҭ ирымоу аҵареи , изҵанакуа арасеи , рсоциалтә ҭагылазаашьеи ҳрыхәаԥшӡом .
Ҳара ииашаҵәҟьаны ауаа еилаҳхӡом , аилымхра ҳхаҭара иахәҭакуп .
Избан абзиабара аҽагәылаҳәара зҳахәҭоу ?
« Абзиабара — ахачҳара амоуп , гәыбылрала ихыш-хыҵәоит » .
Уи иара убас « хамаԥагьара алам — иахнаԥаауам » ( 1 Кор .
13 : 4 ) . Ауаа анаҩсгьы Аҳра иазку ажәабжь рзеиҭаҳҳәаларц азы ачҳареи , ақьиареи , ахынраалареи ааҳарԥшлар ауп ( Матф . 28 : 19 ) .
Урҭ аҟазшьақәа ҳацхраауеит аизараҿы аишьцәеи аиаҳәшьцәеи ҳареи аизыҟазаашьа бзиақәа ҳамазарц .
Иарбан лҵшәақәоу уи аҩыза абзиабара иаанаго ?
Уи абзоурала аизараҿы акзаара ыҟоуп , уи Иегова дҳаранакуеит , насгьы егьырҭ ауаа аҵабырг ргәанарԥхоит .
Уи азоуп Абиблиаҿы ауаҩ ҿыц аҵыхәтәаны абас изихцәажәо : « Зегьы раҵкыс иеиӷьуп абзиабара аҽагәылаҳәара , уи акы згымкәа иҟоу ирыҩаӡароуп » ( Кәал . 3 : 14 ) .
а ) Иарбан зҵаарақәоу ҳхы иаҳҭар ҳахәҭоу , насгьы избан ?
б ) Ҳаззыԥшузеи ҳара ҳгәы хыҭ-хыҭуа ?
Ҳара зегьы ҳхы ҳазҵаар ауп : « Иҟасҵар акәзеи еиҭа сара ажәытә уаҩ иусқәа наӡаӡа иаансыжьырц азы ? »
Анцәа Иаҳра ҳаҭәахарц азы иҽеим ахәыцрақәеи игәнаҳау аусқәеи рҽырцәыхьчаразы гәык-ԥсык ала Анцәа ҳиҳәалар ауп ( Гал .
5 : 19 — 21 ) . Уи адагьы , ҳхы ҳазҵаар ауп : « Исырҿыцуама схәыцшьеи сдунеихәаԥшышьеи ? » ( Еф .
4 : 23 , 24 ) . Ҳнаӡахаанӡа ҳара зегьы уаҩ ҿыцны ҳҟаларц азы ҳхы аус адаҳулалар ауп .
Изакәытә ԥсҭазаарахозеи ҳара зегьы уаа ҿыцны ҳаныҟало , насгьы Анцәа иҟазшьақәа инагӡаны ианааҳарԥшло !
Абиблиатә аамҭақәа раан аскифцәа рцәымӷын , насгьы абнауаа реиԥш ирзыҟан .
АБЗИАБАРА
АГӘЫРӶЬАРА
АҬЫНЧРА
АЧҲАРА
АРАЗРА
АГӘЫҲАЛАЛРА
АГӘРАГАРА
АХААРА-ҞӘЫМШӘЫШӘРА
АҼЫНКЫЛАРА
АПОСТОЛ Павел Иегова ицхыраарала иҩит Анцәа иԥшьоу идоуҳа абзоурала ауаҩы еизирҳар илшо жә-ҟазшьак рыӡбахә ( Гал . 5 : 22 , 23 ) .
Иара излеиҳәо ала , иааизакны зеиԥшыҟам арҭ аҟазшьақәа зегьы иԥшьоу адоуҳа иалҵшәоуп * .
Уи « ауаҩ ҿыц » иааирԥшуа ҟазшьақәоуп ( Кәал . 3 : 10 ) .
Аҵла ииашаны ианахылаԥшуа ашәыр ибзианы ишаҿало еиԥш , ауаҩгьы адоуҳа иалҵшәоу аҟазшьақәа ааирԥшуеит , уи адоуҳа ԥырхагада анырра инаҭозар ( Аԥсал . 1 : 1 — 3 ) .
Павел зыӡбахә иҩуаз адоуҳа иалҵшәоу раԥхьатәи аҟазшьа абзиабара ауп .
Шаҟа ихадоузеи ари аҟазшьа ?
Павел иҩуан абзиабара имамзар акгьы дшаԥсам ( 1 Кор . 13 : 2 ) .
Аха изакәызеи абзиабара ?
Ишԥаҳалшо уи аизырҳара ?
Ишԥаарԥшлатәу иара есыҽны ?
« Абзиабара » закәу аҳәара ус имариам , аха Анцәа Иажәаҿы иануп уи ахьааԥшуа .
Абиблиаҿы иануп « абзиабара — ахачҳара амоуп , гәыбылрала ихыш-хыҵәоит » , « аиаша-ҵабырг ирзаатуп » , « зегьы рыхьчара-рҿыхра иазыхиоуп , зегьы рыгәра агоит , зегьы ирықәгәыӷуеит , зегьы ахҭнагоит » ҳәа .
Абзиабарахь иара убас иаҵанакуеит аишьцылара ӷәӷәа , гәык-ԥсыкала аиҷаҳара , ацәанырра хаақәа раарԥшра .
Аха ауаҩы егьырҭ рахь абзиабара аницәмаҷу , ахыбаареи ахамаԥагьареи ааирԥшуеит , мыцхәы ихы бзиа ибоит , ишахәҭам ихы мҩаԥигоит , агәаара илоуп , насгьы анажьра иҭахӡам .
Ҳара ус еиԥш иҟоу аҟазшьақәа раарԥшра ҳҭахӡам .
Ҳара « ахазы афеида иашьҭам » абзиабара аарԥшра ҳҭахуп ( 1 Кор . 13 : 4 — 8 ) .
Абиблиаҿы иануп : « Анцәа — дыбзиабароуп » ( 1 Иоанн 4 : 8 ) .
Иара иҟаиҵо зегьы абзиабара аныԥшуеит .

Иара ауаа рахь ибзиабара ду ааирԥшит Иисус Христос ҳара ҳзы дгәаҟны дыԥсырц азы адгьыл ахь данааишьҭ .
Апостол Иоанн иҩит : « Анцәа ҳара ҳахь имаз абзиабара ааирԥшит Иара Иԥа дызлаҳзааишьҭыз ала , убри ибзоураны , убри ила ԥсҭазаара ҳауразы .
Ари абзиабараҿ ихадоу ҳара Анцәа бзиа дахьаҳбаз акәым , Анцәа ихаҭа ҳара бзиа ҳахьибаз , ҳагәнаҳақәа ҳрылгахаразы , ҳҿыхразы Иара Иԥа ӡатәк , ԥсаҭатәк аҳасабала дахьҳзааишьҭыз ауп » ( 1 Иоанн 4 : 9 , 10 ) .
Анцәа ибзиабара абзоурала ҳагәнаҳақәа ҳанажьхарц ҳалшоит , агәыӷра ҳамоуп , насгьы наӡаӡатәи аԥсҭазаара ҳақәгәыӷуеит .
Иисус Анцәа игәаԥхара наигӡеит , уи ала иара ауаа бзиа ишибо ааирԥшит .
Павел иҩит : « Абри ашьҭахь [ Иисус ] иациҵоит : „ Абар сахьааиуа угәаҳәара анагӡаразы , Анцәа ду “ .
[ . . . ]
Абри аиԥш иҟаз „ агәаҳәарала “ ҳара ҳрыцқьан-ҳаԥшьан Иисус Христос ицәеижь зныктәи ахҭыс ала — ахақәҵарала » ( Аур . 10 : 9 , 10 ) .
Аӡәымзар аӡәы еиҳау абзиабара аарԥшра илшарымызт .
Иисус иҳәеит : « Иҟам зыԥсы зҩызцәа ирықәызҵаз ибзиабара иеиҳау даҽакы » ( Иоанн 15 : 13 ) .
Иҳалшома ҳара , игәнаҳау ауаа , абзиабара аарԥшраҿы Иеговеи Иисуси рҿыԥшра ?
Ҳәарада !
Шәааи уи шыҟаҵатәу ҳахцәажәап .
Павел ақьырсианцәа ааиԥхьон : « Анцәа шәиҿыԥшла , иара бзиа иибо ахәыҷқәа ишырҵасу аиԥш . Бзиабарала шәыҟаз , зхы ҳақәызҵаз Христос бзиа ҳшибоз аиԥш » ( Еф . 5 : 1 , 2 ) .
Ҳара бзиабарала ҳаҟоуп , уи аҟазшьа ҳаԥсҭазаараҿы еснагь ианааҳарԥшуа .
Ҳара ҳабзиабара усла ишьақәҳарӷәӷәалароуп , ажәала мацара акәымкәа .
Иоанн иҩуан : « Схәыҷқәа ! Бзиа ҳаибабалап , ажәа мацарала акәымкәа , бызла акәымкәа , иааҳарԥшуа ҳуси ҳиашареи рыла » ( 1 Иоанн 3 : 18 ) .
Иаҳҳәап , Анцәеи иаҳзааигәои бзиа ианаҳбо , ҳара егьырҭ « Аԥсҳаратә Евангелие аӡбахә » рзеиҭаҳҳәалоит ( Матф . 24 : 14 ; Лука 10 : 27 ) .
Иара убас ҳара бзиабарала ҳаҟоуп егьырҭ рахь ачҳареи ақьиареи анааҳарԥшуа , насгьы ианранаҳажьуа .
Абиблиа ҳаанаԥхьоит : « Аӡәи-аӡәи гәыҭбаарала , гәыбылрала шәеизыҟаз , шәеизыразыз , шәрыцҳаибашьала , ишәыгу-ишәыбзоу шәанеибажьла — Иисус Христос иҿы Анцәа ишшәанаижьыз аиԥш » ( Еф .
4 : 32 ) . Аха ҳара аӡәы ииашаҵәҟьаны бзиа даҳбозар , уи иаанагаӡом зегь ианаҳажьлоит ҳәа .
Иаҳҳәап , иҵәыуо ахәыҷы ддыргәыбзыӷырц азы , иҭаацәа ииҭаху зегь ҟарҵар рылшоит .
Аха аҭаацәа иишаҵәҟьаны рхәыҷы бзиа дырбозар , ианаҭаху аџьбарара аадырԥшлоит .
Убас ҳҳәар ҳалшоит Анцәа изгьы : иара дыбзиабароуп , аха убри аамҭазгьы « бзиа иибауа роуп дызқәыцәҟьауа » ( Аур .
12 : 6 ) . Уи адагьы , бзиабарала ҳаҟазар , ианахәҭоу егьырҭ рыриашара ҳазхиоуп ( Ажәам .
3 : 11 , 12 ) . Ҳәарада , иаҳхаҳмыршҭлароуп ҳаргьы ҳшыгәнаҳақәоу , насгьы еснагь абзиабара шааҳмырԥшуа .
Убри аҟынтә ҳара абзиабара еиҳаны иахьааҳарԥшлаша аганқәа ҳамоуп .
Ишԥаҳалшо уи аҟаҵара ?
Еилҳаргап х-знеишьак .
Актәи , Анцәа шәиҳәала абзиабара зхылҿиаауа иԥшьоу идоуҳа шәиҭарц .
Иисус иҳәеит иԥшьоу адоуҳа роурц азы Иегова « иашьапкуа » ишриҭо ( Лука 11 : 13 ) .
Анцәа иԥшьоу адоуҳа ҳаиҭарц азы ҳиҳәозар , насгьы « адоуҳа иатәу ала » ҳхы мҩаԥаҳгозар , ҳусқәа абзиабара еиҳа ирныԥшлоит ( Гал .
5 : 16 ) . Аизара аиҳабацәа Анцәа иԥшьоу адоуҳа риҭарц иҳәалар рылшоит , егьырҭ бзиабарала Абиблиа шьаҭас измоу алабжьарақәа рырҭаларц азы .
Ахәыҷқәа змоу ақьырсианцәа Анцәа иҳәалар рылшоит рыԥсахы еибакны акәымкәа , бзиабарала рхәыҷқәа рааӡараҿы идоуҳа рыцхрааларц азы .
Аҩбатәи , Иисус ииашамкәа ианизныҟәозгьы , абзиабара шааирԥшуаз шәазхәыцла ( 1 Пиотр 2 : 21 , 23 ) .
Христос иҿыԥшра еиҳарак ихадоуп ииашамкәа ианҳазныҟәо , мамзаргьы ҳандыргәаауа .
Усҟан ҳхы ҳазҵаар бзиоуп : « Ихы шԥамҩаԥигарыз Иисус ? »
Ли зыхьӡу аиаҳәшьа ари азҵаара дахьазхәыцуаз ицәгьаз аҭагылазаашьаҿы аӡбара адкылара дахымыццакырц илыцхрааит .
Лара илгәалашәоит : « Зны аус сыцызуаз аԥҳәыс егьырҭ аусуҩцәа аелектронтә аацҳара рзылышьҭит , уа лара слырџьеит , насгьы инасыгӡо аус иҽеимкәа дахцәажәеит .
Уи сара даара сгәы снархьит .
Аха схы сазҵааит : „ Ихы шԥамҩаԥигарыз Иисус сара сҭыԥ аҿы ? “
Иисус иҟаиҵар илшоз саназхәыц , сара уи ауадаҩра алымхыкәа , зегь ишыҟоу иаансыжьырц сыӡбеит .
Ԥыҭрак ашьҭахь еилыскааит , уи аԥҳәыс лгәамбзиара дшаргәаҟуаз , насгьы астресс ӷәӷәа шлымаз .
Сара схәыцит лара уи аацҳара анылышьҭуаз сыргәаара зынӡагьы илҭахымзар ауан ҳәа .
Иисус ииашамкәа ианизныҟәоз абзиабара шааирԥшуаз сахьазхәыцуаз , уи аԥҳәыс лахь абзиабара аарԥшра исыцхрааит » .
Ааи , Иисус ҳаниҿыԥшуа , ҳара еснагь бзиабарала ҳхы мҩаԥаҳгоит .
Ахԥатәи , ииашаҵәҟьоу ақьырсианцәа егьырҭ изларылукаауа ахамеигӡара зныԥшуа абзиабара аарԥшышьа шәҵала ( Иоанн 13 : 34 , 35 ) .
Абиблиа ҳаанаԥхьоит « Христос Иисус ихәыцшьа » ҳамазарц .
Ажәҩан ааныжьны , иара « ихала Ихы лаирҟәит » , уи инеиҳангьы иԥсы ҳахҭниҵеит ( Флп .
2 : 5 — 8 ) . Иисус иааирԥшуаз ахамеигӡара зныԥшуа абзиабара ҳаҿыԥшуазар , уи ҳхәыцрақәеи ҳцәаныррақәеи ирныԥшлоит , насгьы ҳхы аҵкыс , егьырҭ еиҳа ҳрызхәыцлоит .
Иарбан лҵшәақәоу еиҭа абзиабара иаанаго ?
Абзиабара ааҳарԥшуазар , уи алҵшәа бзиақәа аанагоит .
Еилҳаргап ҩ-ҿырԥштәык .
Иарбан лҵшәақәоу иаанаго абзиабара ?
ЖӘЛАРБЖЬАРАТӘИ АИАШЬАРА .
Ҳара бзиа ҳаибабоит , убри аҟынтә агәра ганы ҳаҟоуп адунеи ахьынӡанаӡааӡо иарбан еизаразаалакгьы ҳахьнеиуа , аишьцәеи аиаҳәшьцәеи гәыкала ҳашрыдыркыло .
Шаҟа инасыԥ дуузеи адунеи аҿы ҳашьцәа зегьы бзиа ҳшырбо ахьаҳдыруа !
( 1 Пиотр 5 : 9 ) . Иҟоума даҽаџьара Анцәа ижәлар рыбжьара иҟоу абзиабара аҩыза ?
АҬЫНЧРА .
Бзиабарала , хачҳарала ҳаизыҟазар , адоуҳаи аҭынчреи ракзаара ҳахьчоит ( Еф . 4 : 2 , 3 ) .
Зегь раԥхьаӡа иргыланы ҳара ари аҭынчра аизарақәеи аконгрессқәеи рҿы иаҳбоит .
Шәақәшаҳаҭха : ари аҩыза аҭынчра акы иузадкылом , избанзар адунеи аҿы ҳазланхо ауаа аидгылара рымаӡам ( Аԥсал . 118 : 165 [ 119 : 165 , АдҾ ] ; Ис . 54 : 13 ) .
Егьырҭи ҳареи ҳабжьара аҭынчра аныҟоу , ҳара урҭ даараӡа бзиа ишаҳбо ааҳарԥшуеит , уи жәҩантәи Ҳаб даргәырӷьоит ( Аԥсал . 132 : 1 — 3 [ 133 : 1 — 3 , АдҾ ] ; Матф . 5 : 9 ) .
Павел иҩуан : « Абзиабара акәзар — уи уаҩ дшьақәнаргылоит » ( 1 Кор .
8 : 1 ) . Ишԥа ?
Павел уи ҳаилиркааит « абзиабара агимн » ҳәа зырҳәо коринфаа рахь ииҩыз актәи асаламшәҟәаҿы .
Иаҳҳәап , абзиабара аазырԥшуа ихы мацара дашьҭаӡам , егьырҭгьы дрызхәыцуеит ( 1 Кор .
10 : 24 ; 13 : 5 ) . Иара убас абзиабара аазырԥшуа ауаҩы ататареи , ачҳареи , ақьиареи ааирԥшуеит , насгьы егьырҭ рцәаныррақәа дрызхәыцуеит аҟынтә , уи аҭаацәарақәа арӷәӷәоит , насгьы аизараҿы акзаара ахьчоит ( Кәал . 3 : 14 ) .
Ҳабзиабара аарԥшышьа зеиԥшразаалакгьы , Анцәа иахь иааҳарԥшуа абзиабара зегь раасҭа ихадоуп .
Уи еиуеиԥшым амилаҭқәеи , абызшәақәеи , ахылҵшьҭрақәеи еиднакылоит .
Уи абзоурала Иегова имаҵзуҩцәа агәырӷьара аарԥшуа рыжәҩахыр еибыҭаны имаҵ руеит ( Соф .
3 : 9 ) . Шәааи есыҽны зыхә ҳараку ари аҟазшьа ааҳарԥшлап — Анцәа иԥшьоу идоуҳа иалҵшәоу ихадоу аҟазшьа !
Ари адоуҳа иалҵшәоу аҟазшьақәа зегьы ахьеилыргахо жә-статиак рҟынтәи актәи астатиа ауп .
ҲАРХИВҚӘА РҞЫНТӘ
НОИАБР мза анҵәамҭа , 1932 шықәса , Мехико .
Мчыбжьык раԥхьа миллионҩык ахьынхо ари ақалақь аҿы раԥхьаӡаакәны асветофор дыргылеит .
Аха уажәы ауаа рхы иҭоу даҽа жәабжьк ауп .
Арепортиорцәа адәыӷбатә баӷәазаҿы еизеит .
Дара рпатреҭҭыхгақәа рхианы асас дахь изыԥшуп , уи Ахьчаратә Бааш аилазаара апрезидент Џьозеф Рутерфорд иоуп .
Аиашьа Рутерфорд аҭыԥантәи Иегова ишаҳаҭцәагьы ргәы хыҭ-хыҭуа изыԥшуп .
Иара атәыла зегь аҿы инхо ажәабжьҳәаҩцәа рзы еиҿкааз хымштәи аконгресс ахь дааит .
Абар ажурнал « Золотой век » аҿы ианыз : « Ҳәарада , ари аконгресс Мексикатәи ареспубликаҿы аҵабырг аларҵәараҿы инарылукаауа иҟоу хҭыск аҳасабала аҭоурых ианылоит » .
Аха избан 150 - ҩык заҵәык раҟара ажәабжьҳәаҩцәа ахьыҟаз ари аконгресс абас аҵак ду замаз ?
Ари аконгресс мҩаԥгахаанӡа , Мексика Аҳра иазку ажәабжь уиаҟара алҵшәа амамызт . 1919 шықәса инаркны атәылаҿы аконгресс маҷқәа мҩаԥысуан , аха анаҩстәи ашықәсқәа рзы аизарақәа рхыԥхьаӡара еиҳа имаҷхеит . 1929 шықәсазы Мехико иаатыз афилиал агәыӷра унаҭон .
Аха уеизгьы ауадаҩрақәа ыҟан .
Ашәҟәқәа рылазырҵәоз амаҵзура аан рхатәы ак аҭира азин шрымам анрарҳәа , руаӡәк даара дгәааит , насгьы уи анапхгара ацныҟәара мап ацәкны Абиблиа аҵаразы ихатә гәыԥ еиҿикааит .
Убасҟан еиԥшшәа афилиал ахылаԥшҩыгьы иҭыԥ аҿы даҽаӡә дҟаҵатәхеит , избанзар ишахәҭам ихы мҩаԥиго далагеит .
Мексика амаҵ зуаз Анцәа изиашаз ишаҳаҭцәа адоуҳатә цхыраара рҭахын .
Аиашьа Рутерфорд данаа угәы шьҭызхуаз ажәахәқәа ҩба , насгьы радиола хә-лекциак дрыԥхьеит , уи Иегова ишаҳаҭцәа даара ирыцхрааит .
Раԥхьаӡакәны мексикатәи арадиодырраҭарақәа рыла атәыла зегь аҩныҵҟа ажәабжь бзиа раҳауан .
Аконгресс ашьҭахь афилиал иамаз иҿыцыз ахылаԥшҩы иус анагӡара далагеит , насгьы Анцәа ицхыраарала агәацԥыҳәара аазырԥшуаз Иегова ишаҳаҭцәа ҿыц рымч ҭаланы ажәабжьҳәара иалагеит .
Мехико иҟаз аконгресс . 1941 шықәса
Анаҩстәи ашықәсазы Мексика ҩ-конгресск мҩаԥысит : акы Мехико , егьи — Веракрус ақалақь аҿы .
Ажәабжьҳәаҩцәа ирбоз аџьабаа алҵшәа бзиақәа аанаго иалагеит . 1931 шықәсазы атәылаҿы 82 - ҩык ажәабжьҳәаҩцәа ыҟан .
Жәашықәса рышьҭахь урҭ жәантә еиҳахеит . 1941 шықәсазы Мехико иҟаз атеократиатә конгресс аҿы 1 000 - ҩык раҟара ыҟан .
1943 шықәсазы Мексика иаҵанакуаз 12 қалақь рҿы « Свободный народ » ҳәа хьӡыс измаз атеократиатә конгрессқәа мҩаԥысыр акәын . Урҭ аконгрессқәа рахь ауаа рааԥхьаразы Иегова ишаҳаҭцәа аплакатқәа рхы иадырхәон * .
Урҭ аплакатқәа ужәҩа иахшьны иныҟәугартә еиԥш еиԥшьын : акы ргәышԥаҿы икнаҳан , егьи рыбӷаҿы .
Уи ажәабжьҳәаратә метод рхы иадырхәон 1936 шықәса инаркны .
1944 шықәсазы иҭыҵыз ажурнал аҿы ианыз Мехико иҟаз аплакатқәа рыла аишьцәа имҩаԥыргоз ажәабжьҳәара ахьарбо иагәылаԥҟаны иҟоу апатреҭ
Абар ажурнал « Насьон » ( La Nación ) Мехико имҩаԥысыз аплакатқәа рыла ажәабжьҳәара иазкны ианыз : [ Аконгресс ] раԥхьатәи амш аҽны урҭ [ Иегова ишаҳаҭцәа ] ирарҳәеит еиҳаны ауаа аарыԥхьарц .
Адырҩаҽны акәзар , зегьы рзы аҭыԥқәа ыҟамызт .
Акотоликтә уахәама ахагылаҩцәа уи ргәамԥхеит аҟынтә , Иегова ишаҳаҭцәа ирҿагылеит .
Аха уеизгьы , агәымшәара аазырԥшуаз аишьцәеи аиаҳәшьцәеи амҩадуқәа рахь ицәырҵуан .
« Насьон » аҿы иҳәан аплакатқәа зыхшьыз Иегова ишаҳаҭцәа ауаа зегьы ирбон ҳәа .
Астатиаҿы ианын Мехико амҩадуқәа ирныз аишьцәеи аиаҳәшьцәеи рпатреҭқәа , урҭ ирыҵаҩын : « Дара амҩадуқәа зегь дырҭәит » .
Урҭ ашықәсқәа рзы Иегова ишаҳаҭцәа реиҳараҩык Мехико имҩаԥысуаз уиаҟара ирацәамыз аконгрессқәа рҭааразы ахамеигӡара ду аадырԥшыр акәын .

Аӡәырҩы адәыӷбақәа ахьымныҟәоз ихараз ақыҭақәа рҟынтә иаауан .
Убри аҟынтә мышқәак рыҩныҵҟа дара агәыжь иақәтәаны , мамзаргьы шьапыла иаалар акәын , аихамҩатә станциа аҟынӡа инеиаанӡа .
Уантәи аконгресс ахьымҩаԥысуаз ақалақь ахь дәыӷбала ицон .
Иегова ишаҳаҭцәа реиҳараҩык ӷарын , аконгресс ахь ацаразы аԥара арҳара рцәыцәгьан .
Аконгресс ахьымҩаԥысуаз ақалақь ахь ианнеиуаз , аӡәырҩы аҭыԥантәи Иегова ишаҳаҭцәа рҿы инкылон , урҭ асасцәа гәахәарыла ирыдыркылон .
Егьырҭ Аҳратә залқәа рҿы инхон .
Зны 90 - ҩык раҟара аделегатцәа афилиал аҿы инкылеит .
Каруаҭс ирымаз ашәҟәқәа зҭаз акоробкақәа ракәын ( рыцыԥхьаӡа 20 цыра ) .
Ашәҟәы « Ежегодник » аҿы ианын асасцәа урҭ « акаруаҭқәа » рзы аџьшьара аадырԥшуан ҳәа , урҭ дара рзы ацементтә дашьма аасҭа « итатоу , насгьы иԥхоу » каруаҭқәан ҳәа .

Урҭ Иегова ишаҳаҭцәа аишьцәеи аиаҳәшьцәеи дареи аизара ахьрылшоз даара еигәырӷьон , уи азы дара акгьы еигӡомызт .
Иахьа Мексика ажәабжьҳәаҩцәа миллионҩык инарзынаԥшуа иҟоуп , даргьы убас еиԥш аџьшьара аадырԥшуеит * . 1949 шықәсазы мексикатәи афилиал аҳасабрбаҿы аҭыԥантәи аишьцәа абас рыӡбахә анын : « Иҟаз ауадаҩрақәа аишьцәа амаҵзураҿы ирымаз агәацԥыҳәара марԥсыҽӡеит , избанзар аконгресс анынҵәозгьы , дара уи акыраамҭа иалацәажәон .
Дара зегьы зызҵаауаз ак ауп : « Ианбаҟало анаҩстәи аконгресс ? »
Иахьа Мексика иҟоу аишьцәагьы убас еиԥш рзуҳәар алшоит .
( Агәҭанытәи Америка иҟоу ҳархивқәа рҟынтә . )
1944 шықәсазы иҭыҵыз ашәҟәы « Ежегодник » аҿы ианын уи аконгресс абзоурала Мексика ауаа Иегова ишаҳаҭцәа рыӡбахә раҳаит ҳәа .
2016 шықәсазы Мексика Ахәылԥаз аҿы иҟан 2 262 646 - ҩык ауаа .
Иисус ииреи ихәыҷреи ирызкны Матфеи еиҭеиҳәо Лука еиҭеиҳәо иеиԥшым , избанзар аҩыџьагьы урҭ ахҭысқәа еиуеиԥшым аганқәа ирыхцәажәоит .
Матфеи дыззаҭгыло Иосиф идҳәалоу ахҭысқәа роуп .
Иара еиҭеиҳәоит Иосиф Мариа лцәа лтәымкәа даныҟала аниаҳа ихы шымҩаԥигаз , иԥхыӡ аҿы амаалықь зегь шизеиҭеиҳәаз , насгьы Иосиф амаалықь ииҳәаз дшацныҟәаз ( Матф .
1 : 19 — 25 ) . Анаҩс Матфеи еиҭеиҳәоит амаалықь Иосиф Мысраҟа дыбналарц шиеиҳәаз , уи уахь иҭаацәеи иареи шцо , даҽа ԥхыӡк аҿы амаалықь Иосиф Израильҟа дхынҳәырц шиеиҳәаз , уи имҩақәҵарақәа дышрықәныҟәаз , насгьы Иосиф Назарет анхара шииӡбаз ( Матф . 2 : 13 , 14 , 19 — 23 ) .
Матфеи иҟынтә Аевангелие раԥхьатәи ҩ-хык рҿы Иосиф ихьӡ бжьынтәы иаагоуп , Мариа лыхьӡ ԥшьынтә мацара ауп .
Лука еиҳарак дыззаҭгыло Мариа илыдҳәало ауп .
Иара еиҭеиҳәоит амаалықь Гавриил Мариа лахь дышнеиз , лыуа Елизавета лахь дышцаз , иара убас Иегова данҳаралкуаз илҳәаз ажәақәа ааигоит ( Лука 1 : 26 — 56 ) .
Уи адагьы , Лука Симеон иажәақәа ааигоит , уи Мариа илеиҳәон Иисус дгәаҟыр шакәхо .
Иисус 12 шықәса анихыҵуаз иҭаацәеи иареи ауахәамахь ианца аӡбахә Лука иахьиҳәогьы , Мариа лажәақәа роуп иааиго , Иосиф иажәақәа ракәымкәа .
Иара убас Лука иҩуеит усҟан иҟаз ахҭысқәа зегьы Мариа ишылныруаз ( Лука 2 : 19 , 34 , 35 , 48 , 51 ) .
Лука иҟынтә Аевангелие раԥхьатәи ҩ-хык рҿы Мариа лыхьӡ жәаҩантә иаагоуп , Иосиф ихьӡ хәынтә заҵәык ауп .
Убас , Матфеи еиҳарак Иосиф ихәыцрақәеи иусқәеи роуп дыззаҭгыло , Лука Мариа илыдҳәало дазааҭгылоит .
Матфеи иҟынтә Аевангелие аҿы Иисус ишьҭрагьы Лука иҟынтә Аевангелие аҿы иаагоу иеиԥшӡам .
Матфеи Иосиф ишьҭра ауп иааигаз , насгьы Иосиф иԥаԥса иеиԥш Иисус Давид иаҳраҭыԥ аанкылара закәанла азин шимоу ааирԥшуеит .
Матфеи ишьақәирӷәӷәоит Иосиф аҳ Давид иԥа Соломон ишьҭрала Давид ихылҵшьҭра дшатәыз ( Матф . 1 : 6 , 16 ) .
Лука Мариа лышьҭра ааигеит , насгьы иааирԥшит Иисус цәеижьла Давид ихылҵшьҭра дшатәыз , ус анакәха Давид иаҳраҭыԥ азин шимаз ( Рим . 1 : 3 ) .
Лука иазгәеиҭоит Мариа аҳ Давид иԥа Нафан ишьҭрала Давид ихылҵшьҭра дшатәыз ( Лука 3 : 31 ) .
Аха избан Лука Мариа лышьҭраҿы Или иԥҳа шлакәыз зиимҳәо ?
Избанзар , ишаԥыз еиԥш , ашьҭраҿы ахацәа ракәын иадырбоз .
Убри аҟынтә Иосиф Или диԥоуп ҳәа Лука иахьиҳәаз иаанарԥшуан Иосиф Или имаҳә шиакәыз ( Лука 3 : 23 ) .
Матфеии Лукеи рҟынтә Аевангелиеқәа рҿы иаагоу Иисус ишьҭра еилыкка иаанарԥшуеит Иисус Мессиа шиакәыз .
Иисус ихылҵшьҭра убас ибзианы ирдыруан аҟынтә , афарисеицәеи асадуккеицәеи уи аҳ Давид дшихылҵшьҭраз мап ацәыркуамызт .
Иахьа аҩ-шьҭрак ҳагәрахаҵара арӷәӷәоит , насгьы агәра ҳдыргоит Анцәа иқәыргәыӷрақәа зегьы шынаӡо .
3 Аҽынкылара аарԥшышьа шәҵала
Иегова аҽынкылара аарԥшраҿы аҿырԥш ду ҳаиҭоит .
Ишԥаҳалшо уи иҿыԥшра ?
Ари астатиаҿы иаагоуп аҽынкылара аарԥшра иҳацхраауа алабжьарақәа .
9 Агәрыцҳашьара аарԥшуа , Иегова шәиҿыԥшла
Изакәызеи агәрыцҳашьара ?
Уи аарԥшраҿы Иеговеи Иисуси аҿырԥш бзиа ҳарҭоит .
Ишԥаҳалшо ҳаԥсҭазаараҿы урҭ рҿыԥшра ?
Иарбан хәарҭоу иаҳзаанаго егьырҭ рахь агәрыцҳашьара анааҳарԥшуа ?

15 « Ҳанцәа иажәа наӡаӡа иҟазаалоит »
21 « Анцәа иажәа . . . аус ауеит »
Абиблиа еиҳаны абызшәақәа рахь аиҭагара иаҿуп .
Избан уи зхадоу ?
Ишԥаҳалшо Анцәа Иажәа еилаҳкаауа абызшәала иахьҳамоу азы аџьшьара аарԥшра ?
Арҭ астатиақәа ҳацхраауеит Абиблиа еиҳа ахә ашьара , насгьы уи Автор иахь ҳабзиабара арӷәӷәара .
27 « Агәымшәара умаз . . . уеиха »
Ақьырсианцәа агәымшәара аадырԥшлароуп .
Иаҳнарҵозеи ажәытәан инхоз Анцәа имаҵзуҩцәа гәымшәарыла иҟарҵоз ?
Ишԥарылшо иқәыԥшу ақьырсианцәа , аҭаацәа , зықәрахь инеихьоу , насгьы иӡааху аишьцәа агәымшәара аарԥшреи Иегова игәаԥхо аҟаҵареи ?
« Доуҳала шәыҟазаара лҵшәас иаиуа . . . аҽынкылара » ( ГАЛ . 5 : 22 , 23 ) .
АШӘАҚӘА : 121 , 36
Иаҳҵозеи ҳара Анцәа ианиҿагыла ихы шымҩаԥигаз аҟынтә ?
Абиблиаҿы зыӡбахә ҳәоу ауаа рҟынтә иаазырԥшуадаз аҽынкылара , насгьы иаазмырԥшуадаз уи ?
Ишԥаҳацхраауеи Абиблиа аҭҵаара аҽынкылара аарԥшра ?
1 , 2 . а ) Дабананаго ауаҩы аҽынкылара анизымхо ?
б ) Избан уи аҟазшьа иахьа изхадоу ?
АҼЫНКЫЛАРА — ари Анцәа ицхыраарала еизҳарҳар ҳалшо ҟазшьоуп ( Гал . 5 : 22 , 23 ) .
Иегова уи аҟазшьа наӡаны иааирԥшуеит .
Ауаа ракәзар , ари аҟазшьа аарԥшра рцәыцәгьоуп , избанзар дара наӡаӡам .
Иазгәаҭатәуп ауаа ауадаҩрақәа изрықәшәо , еиҳараӡак аҽынкылара ахьрымам шакәу .
Аҽынкылара змам ауаа ихадоу аусқәа ианаамҭоу иҟарҵаӡом , аҵара бзианы ирҵаӡом , мамзаргьы ишахәҭоу еиԥш аус руӡом .
Уи адагьы , аҽынкылара ззымхо ауаа ажәа бааԥсқәа рҳәоит , арыжәтә рҽадыршьуеит , гәымбылџьбарала рхы мҩаԥыргоит , рхатә ҩыза илҵуеит , иаҭахым ауалқәа рықәырҵоит , еиуеиԥшым ашьцыларақәа рыҽрырҭоит , абахҭа иҭашәоит , агәхьаа рызцәырҵуеит , иара убас ацәеижьтә еизааигәахарала ииасуа ачымазарақәа роуеит , насгьы ирҭахымкәа рцәа ртәымкәа иҟалар рылшоит ( Аԥсал . 33 : 12 — 15 , [ 34 : 11 — 14 , АдҾ ] ) .
Ишаҳбо еиԥш , аҽынкылара ззымхо ауаа рыхгьы дыргәаҟуеит , егьырҭгьы дыргәаҟуеит .

Аамҭа цацыԥхьаӡа аҭагылазаашьа еиҳа-еиҳа еицәахоит .
Абиблиа ҭызҵаауа уи зынӡа иџьаршьом , избанзар Абиблиа инақәыршәаны , аҽынкылара амамзаара — « аҵыхәтәантәи амшқәа » раан ҳшынхо узырбо амзызқәа ируакуп ( 2 Тим . 3 : 1 — 3 ) .
Избан аҽынкылара аарԥшра ақьырсианцәа рзы изхадоу ?
Избан аҽынкылара аарԥшра захәҭоу ?
Ҳарзааҭгылап ҩ-мзызк .
Актәи , иазгәаҭан аҽынкылара аазырԥшуа ауадаҩрақәа еиҳа имаҷны ишрымоу .
Ирласны еилашәо ауаа реиԥш акәымкәа , аҽынкылашьа здыруа аҭышәынтәалара аадырԥшуеит , егьырҭ рнаалара еиҳа ирзымариоуп , ачҳара рымоуп , иара убас агәҭынчымреи адепрессиеи уиаҟара рыҽрырҭом .
Аҩбатәи , Анцәа ҳаиҩызцәаны ҳаанхаларц азы даара ихадоуп ахыхрақәа ҳарҿагылаларц , насгьы ииашам агәаҳәарақәа ҳаҽраҳамҭаларц .
Адами Евеи ирыхьыз уи еилыкка иаҳнарбоит ( Аҟаз . 3 : 6 ) .
Иара убас иазхәыцтәуп ихадоу ари аҟазшьа аазмырԥшуаз ауаа ирзаанагаз алҵшәа бааԥсқәа .
Иҳацхраауазеи аҽынкылара аарԥшра зцәыцәгьоу ауаа ргәы ашьҭыхра ?
Инаӡам ауаа аҵыхәтәанынӡа аҽынкылара аарԥшра рылшом .
Иегова идыруеит имаҵзуҩцәа аҽынкылара аарԥшра шаҟа ирцәыцәгьоу , насгьы урҭ ирызцәырҵуа ииашам ргәаҳәарақәа риааира дрыцхрааларц иҭахуп ( 1 Аҳ . 8 : 46 — 50 ) .
Абзиабара аазырԥшуа Аҩыза иеиԥш , иара гәыкала имаҵ аура зҭаху , аха аҽынкылара аарԥшра зцәыцәгьоу зегьы дрыцхраауеит .
Шәааи раԥхьа Иегова аҽынкылара шааирԥшуа еилҳаргап .
Анаҩс ҳалацәажәоит ибзиаз , насгьы ибзиамыз аҿырԥштәы ҳзаанзыжьыз Абиблиаҿы зыӡбахә ҳәоу ауаа иаҳдырҵо .
Иара убас иаҳгәалаҳаршәоит еиҳа еиӷьны аҽынкылара аарԥшра иҳацхраауа алабжьарақәа .
5 , 6 .
Иарбан ҿырԥшу Иегова иҳаиҭаз аҽынкылара аарԥшра аганахь ала ?
Иегова аҵыхәтәанынӡа аҽынкылара ааирԥшуеит , избанзар иара зегь рыла днаӡоуп ( Ҩынтә .
32 : 4 ) . Аха ҳара ҳнаӡаӡам .
Уеизгьы , Иегова иҿырԥштәы ҳацхраауеит уи аҟазшьа аарԥшра , насгьы еиҳагьы Анцәа иҿыԥшра .
Раԥхьа иаҳгәалаҳаршәап Иегова иааџьоушьартә еиԥш аҽынкылара ахьааирԥшуаз аҭагылазаашьақәа .
Шәазхәыц Иегова ихы шымҩаԥигаз Аҩсҭаа ахамаԥагьара аарԥшны даниҿагыла .

Ҳәарада , Аҩсҭаа иҟаиҵаз аҿагылара Анцәа изиашаз адоуҳатә шамҭақәа аргәамҵит , насгьы ргәы ԥнажәеит .
Иҟалап Аҩсҭаа ауаа шаҟа ахьааи арыцҳареи иақәиршәаз шәаназхәыцуа , шәаргьы убас еиԥш иҟоу ацәаныррақәа шәызцәырҵуазар .
Аха Иегова уи аҭак аҭара дахымыццакӡеит .
Иара ибзианы дазхәыцны аҭак ҟаиҵеит .
Иара агәыԥжәара аарԥшра дшахымццакуа , насгьы дышиашоу ҳирбеит ( Ақәҵ . 34 : 6 ; Иов 2 : 2 — 6 ) .
Избан ус ҳҳәар зҳалшо ?
Иегова аамҭа царц алиршеит , избанзар иара иҭахӡам ауаа рҟынтә аӡә дыԥсыр , аха « зегьы аҭамзаара ианаҳәаша аамҭа » дазыԥшуп ( 2 Пиотр 3 : 9 ) .
Иаҳнарҵар алшозеи Иегова иҿырԥштәы ?
Иегова иҿырԥштәы иаҳнарҵоит ҳажәақәа раӡаны ҳцәажәалар шҳахәҭоу , насгьы иҟаҳҵо ибзианы ҳазхәыцлар шакәу .
Ихадоу азҵаара шәыӡбар акәзар , уи аӡбара иашахарц азы иаҭаху аамҭа азалышәхла .
Ишәҳәарц ма иҟашәҵарц ишәҭаху иашазарц азы , Анцәа аҟәыӷара шәиҭарц шәиҳәала ( Аԥсал .
140 : 3 [ 141 : 3 , АдҾ ] ) . Шәцәаныррақәа шәыҽрышәҭар , ииашамкәа шәхы мҩаԥыжәгар ҟалоит .

Аӡәырҩы ақьырсианцәа иахыццакны ак ахьырҳәаз ма иахьыҟарҵаз иахьхәит ( Ажәам . 14 : 29 ; 15 : 28 ; 19 : 2 ) .
а ) Иабаҳаԥшаар ҳалшо Анцәа игәаԥхо аҟазшьақәа аазырԥшуаз ауаа рҿырԥштәқәа ?
б ) Ицхраази Иосиф ииашаны ихы амҩаԥгара , Потифар иԥҳәыс дхылхырц анылҭахыз ?
( Шәахәаԥш астатиа алагамҭаҿы иаагоу асахьа . )
Иарбан библиатә ҿырԥштәқәоу аҽынкылара аарԥшра шаҟа ихадоу ҳзырбо ?
Ҳәарада , шәара ишәгәалашәоит имариам аҭагылазаашьаҿы аҽынкылара аазырԥшуаз Абиблиаҿы зыӡбахә ҳәоу ауаа .
Урҭ дыруаӡәкуп Иаков иԥа Иосиф .
Иара ауаа рыхьчаҩцәа реиҳабы Потифар иҩнаҿы амаҵ иуан .
Потифар иԥҳәыс Иосиф длаԥшықәылҵеит , избанзар иара иԥшреи-исахьеи иеиҿартәышьеи ԥшӡан , убри аҟынтә зныкымкәа дхылхырц дашьҭан .
Аха ицхраазеи Иосиф лхы игәалырԥхарц азы иҟалҵоз зегьы мап ацәкра ?
Ҳәарада , иара дазхәыцуан агәҽанызаара ицәыӡыр дахьнанаго .
Потифар иԥҳәыс Иосиф данихьынҳала , иара уи дылцәыбналаны дцеит .
Уи иҳәеит : « Ишԥаҟасҵо сара абри аҩыза ацәгьара дуӡӡа , агәнаҳа Анцәа иҿаԥхьа ? »
( Аҟаз . 39 : 6 , 9 ; уаԥхьа Ажәамаанақәа 1 : 10 ) .
Ишәыцхраар алшозеи ахыхрақәа шәанрықәшәо ?
Иаҳнарҵар алшозеи Иосиф иҿырԥштәы ?
Ҳара Анцәа изакәан еилаҳгартә еиԥш акы ҳахнахуазар , уи ахыхра , инықәырԥшны иуҳәозар , ҳацәыбналалароуп .
Иегова ишаҳаҭцәаны иҟалаанӡа шьоукы арыжәтә рҽадыршьуан , аҭаҭын иахон , анаркотик рыдыркылон , гәаԥхашәадарала рхы мҩаԥыргон , насгьы рымгәа азага рыздыруамызт .
Рҽанӡаарх ашьҭахьгьы , дара лассы-лассы уаанӡатәи рыԥсҭазаарахь ихынҳәырц азы агәаҳәара рызцәырҵуеит .
Иҟашәҵар шәылшозеи агәнаҳа шәыхнахуазар ?
Ииашам агәаҳәара шәҽашәҭар , уи Иеговеи шәареи шәеизыҟазаашьақәа ишырныруа шәазхәыцла .
Ус ҟашәҵалар , иҽеим агәаҳәарақәа риааира шәылшоит .
Ахыхра шәақәшәар ахьшәылшо аҭагылазаашьақәа заа рбара шәҽазышәшәала , насгьы урҭ аҭагылазаашьақәа рыцәцара шшәылшо шәазхәыцла ( Аԥсал . 25 : 4 [ 26 : 4 , 5 , АдҾ ] ; Ажәам . 22 : 3 ) .
Ахыхра шәанақәшәо , Иегова аҟәыӷареи аҽынкылареи шәиҭарц азы еснагь шәиҳәала .
10 , 11 . а ) Иарбан уадаҩрақәоу аӡәырҩы иқәыԥшу ақьырсианцәа ашкол аҿы изықәшәо ?
б ) Ирыцхраар алшозеи уи ақәыӷәӷәара аҿагылара ?
Иосиф дзықәшәаз ахыхра иқәыԥшу ақьырсианцәа аӡәырҩы ақәшәахьеит .
Абар Ким зыхьӡу аӡӷаб лҿырԥштәы .
Аҵара лыцызҵоз реиҳараҩык ацәеижьтә еизааигәахара закәу ԥыршәахьан , насгьы аԥсшьарамшқәа рышьҭахь уи иалаҽхәон .
Ким урҭ ирзеиҭалҳәаша лымамызт .
Лара егьырҭ дахьреиԥшмыз зны-зынла лхы заҵәны , насгьы аӡәгьы диҭахымшәа лбон .
Ким аҩызаҷкәын дахьлымамыз азы лықәлацәа дгаӡоуп ҳәа рыԥхьаӡон .
Аха уи ала Ким , ҳәарада , аҟәыӷара аалырԥшуан , избанзар лара еилылкаауан уанқәыԥшу цәеижьла аизааигәахаразы агәаҳәара шыӷәӷәоу ( 2 Тим . 2 : 22 ) .
Аҵара лыцызҵоз лазҵаауан абыржәраанӡагьы ахаҵа длымбацкәа дыҟоума ҳәа .
Усҟан лара ацәеижьтә еизааигәахара мап зацәылкуаз рзеиҭалҳәарц азы алшара лоуан .
Ҳара зықәлацәа рнырра зҽазымҭо , насгьы асексуалтә гәаԥхашәадара зҽацәызыхьчо иқәыԥшу ақьырсианцәа ҳрызгәдууп .
Иеговагьы урҭ даара дрызгәдууп .
Абиблиаҿы иануп аҽынкылара аазмырԥшыз , насгьы асексуалтә гәаԥхашәадара зҽазҭаз ауаа рҿырԥштәқәа .
Ус еиԥш иҟаз хшыҩдарала ахымҩаԥгашьа алҵшәа бааԥсқәа рзаанагеит .
Ким дзықәшәаз иеиԥшу аҭагылазаашьа шәақәшәазар , Ажәамаанақәа 7 - тәи ахаҿы зыӡбахә ҳәоу аԥышәа змамыз арԥыс ихҭыс шәазхәыц .
Иара убас ишәгәалашәыршәа Амнон иҟаиҵаз , насгьы уи дахьнанагаз ( 2 Сам .
13 : 1 , 2 , 10 — 15 , 28 — 32 ) . Аҭаацәаратә мҵахырхәараан аҭаацәа рхәыҷқәеи дареи хыхь иаагоу абиблиатә цыԥҵәахақәа еилдыргар рылшоит , рхәыҷқәа аҽынкылареи аҟәыӷареи раарԥшраҿы ирыцхраарц азы .
а ) Ишԥаилшеи Иосиф иашьцәа аниба ицәаныррақәа рыҵәахра ?
б ) Иааҳарԥшлар абаҳахәҭоу аҽынкылара ?
Иосиф даҽа хҭыск аҿгьы аҽынкылара шаарԥшлатәу аганахь ала аҿырԥштә бзиа ҳаиҭеит .
Иашьцәа афатә аархәарц азы Мысра ианнеи , иара урҭ ргәы иҭаз еиликаарц азы дызусҭаз имҳәаӡеит .
Ицәаныррақәа раанкылара уаҳа анилымша , илаӷырӡқәа аӡәгьы имбарц азы аҩныҵҟатәи ауадахь дцеит ( Аҟаз . 43 : 30 , 31 ) .
Қьырсианк ма ишәзааигәоу ауаҩы ииашамкәа даншәызныҟәо аҽынкылара аашәырԥшлар , уи шәыцхраауеит шәзыхьхәыр шәылшо аҟамҵара ( Ажәам . 16 : 32 ; 17 : 27 ) .
Иҟалап аизара иалцоу ауацәа шәымазар . Урҭ иаҭахымкәа шәырмацәажәаларц азы аҽынкылара аашәырԥшлароуп .
Уи аҟаҵара зны-зынла имариам .
Аха Анцәа ҳшиҿыԥшуа , насгьы илабжьара ҳшықәныҟәо анеилаҳкаауа , уи аҟаҵара мариахоит .
Иаҳнарҵар алшозеи Давид иҿырԥштәы ?
Иара убас аҳ Давид иҿырԥштәы ахәарҭа алҳхыр ҳалшоит .
Зны Саул , анаҩс Шимеигьы Давид ииашамкәа ихы мҩаԥигарц игәы аназҭарҵоз , уи амчра ду шимазгьы агәыԥжәара иҽеимҭеит ( 1 Сам . 26 : 9 — 11 ; 2 Сам . 16 : 5 — 10 ) .
Ҳәарада , Давид аҽынкылара еснагь иааирԥшуамызт .
Уи убарҭоуп Вирсавиа лҿы иҟаиҵаз агәнаҳа аҟынтә , насгьы иҳарамыз Навал дизныҟәарц шиҭахыз ала ( 1 Сам . 25 : 10 — 13 ; 2 Сам . 11 : 2 — 4 ) .
Аха уеизгьы , уи иҿырԥштәы иаҳнарҵо рацәоуп .
Актәи , Анцәа ижәлар рыбжьара амчра змоу аҽынкылара аарԥшра рыхәҭоуп , ирымоу азинқәа ирхымԥаларц азы .
Аҩбатәи , ахыхра ахаан ҳҽаҳҭом ҳәа ҳхы ҳақәымгәыӷцәалароуп ( 1 Кор . 10 : 12 ) .
Иарбан хҭысу иашьак дзықәшәаз , насгьы избан ус еиԥш иҟоу аҭагылазаашьақәа рҿы аҽынкылара аарԥшра захәҭоу ?
Ишԥаҳалшо аҽынкылара аарԥшышьа ҳҵар ?
Еилҳаргап Луиџьи зыхьӡу аиашьа иҿырԥштәы .
Имашьына ашьҭахь даҽа машьынак асит .
Зегь зхараз уи амашьынаныҟәцаҩ иакәын , аха уи Луиџьи длаирҟәуа далагеит , насгьы дипҟарц иҭахын .
Луиџьи Иегова аҽынкылара аарԥшра дицхраарц диҳәеит .
Иара убас иара уи амашьынаныҟәцаҩ дааникыларц иҽазишәеит , аха акгьы изалымҵит .
Луиџьи уи ахаҵа имашьына аномер ҭаиҩын , наҟ диԥырҵит , аха ахаҵа аҳәҳәара даҟәыҵуамызт .
Мчыбжьык ашьҭахь Луиџьи Абиблиахь аинтерес аазырԥшыз аԥҳәыс дылҭааит .
Луиџьи еиликааит имашьына иасыз ауаҩы уи аԥҳәыс лхаҵа шиакәыз .
Уи ахаҵа даара дыԥхашьеит , насгьы ихымҩаԥгашьазы аҭамзаара шьҭеиҵеит .
Иара Луиџьи иԥгаԥсатә компаниа дадҵааларц идигалеит , ирзаҳал еиҳагьы ирласны аҭыԥ иқәырҵарц азы .
Иара убас уи ахаҵа аинтерес аарԥшны Абиблиа далацәажәеит .
Луиџьи даара деигәырӷьеит ари аҭагылазаашьаҿы убас еиԥш ихы ахьымҩаԥигаз , избанзар еиликаауан уи даҽакала дизныҟәазҭгьы иҽеим алҵшәақәа шаанагоз .
( Уаԥхьа 2 Коринфаа рахь 6 : 3 , 4 . )
Еиуеиԥшым аҭагылазаашьақәа рҿы аҽынкылара шааҳарԥшуа ҳмаҵзура ианырлар алшоит ( Шәахәаԥш абзац 14 . )
15 , 16 .
Ишәыцхраар шԥалшо Абиблиа аҭҵаара шәҭаацәеи шәареи еиҳагьы аҽынкылара аарԥшра ?
Ақьырсианцәа ргәақәкны , насгьы инҭырҳәыцааны Абиблиа анҭырҵаауа , уи аҽынкылара аарԥшра ирыцхраауеит .
Иаҳгәалаҳаршәап Анцәа Иисус Навин иеиҳәаз ажәақәа : « Еснагь иугәалашәоз ари азакәан ашәҟәы иану .
Уаԥхьала уи уахгьы-ҽынгьы бжьыҵакрыла , ишану еиԥш ак агмыжькәа уацныҟәаларц азы .
Убасҟан умҩаҿы уманшәалахоит , насгьы ҟәыӷарала уныҟәалоит » ( Иис . Н .
1 : 8 ) . Аха ишԥаҳацхраауеи Абиблиа аҭҵаара ?
Ишеилҳаргаз еиԥш , Иԥшьоу Аҩыраҿы иануп аҽынкылара анааҳарԥшуа , насгьы ианааҳмырԥшуа иаанаго алҵшәақәа ҳзырбо аҿырԥштәқәа .
Урҭ ахҭысқәа Иегова Иажәаҿы изану ахәарҭа алаҳгарц азы ауп ( Рим .
15 : 4 ) . Шаҟа ихадоузеи урҭ рыҭҵаара , насгьы рызхәыцра !
Шәҭаацәеи шәареи уи ишәнарҵар алшо шәазхәыцла .
Иегова уи аҿы дшәыцхрааларц шәиҳәала .
Ахынраалара шышәзымхо шәбозар , ишәымҵәахлан .
Ауадаҩра шшәымоу Анцәа изеиҭашәҳәала , насгьы шәыҽшәыриашарц шшәылшо шәазхәыцла ( Иак .
1 : 5 ) . Ҳпубликациақәа анҭышәҵаауа , ишәыхәар алшо алабжьарақәа рыԥшаара шәылшоит .
Ишԥарылшо аҭаацәа рхәыҷқәа аҽынкылара рылааӡара ?
Ишԥарылшо аҭаацәа рхәыҷқәа аҽынкылара рылааӡара ? Аҭаацәа ирдыруеит уи аҟазшьа ахәыҷы иланы дшымиуа .
Убри аҟынтә аҭаацәа рхәыҷқәа рхатә ҿырԥштәы ддырбалароуп ( Еф . 6 : 4 ) .
Шәхәыҷқәа аҽынкылара аарԥшра шырцәыцәгьоу гәашәҭазар , шәхы шәазҵаа : « Ирысҭома сара аҿырԥштә бзиа уи аганахь ала ? »
Ишәхашәмыршҭлан иааиԥмырҟьаӡакәа ажәабжьҳәара шәҽаналашәырхәуа , аизарақәа шәанырҭаауа , насгьы аҭаацәаратә мҵахырхәара анымҩаԥыжәго , уи шәхәыҷқәа анырра ӷәӷәа шырнаҭо .
Ианаҭаху шәхәыҷқәа мап ҳәа раҳәара шәацәымшәалан .
Иегова Адами Евеи рхақәиҭра аҳәаақәа аиҭеит , избанзар имчрахь апатуқәҵара еиздырҳар иҭахын .
Убас еиԥш аҭаацәа рҿырԥштәи рымҩақәҵарақәеи рхәыҷқәа аҽынкылара аарԥшра днарҵоит .
Шәхәыҷқәа Анцәа имчра бзиа абара , насгьы изакәанқәа пату рықәҵара андшәырҵо , шәара урҭ зегь раҵкыс зыхә ҳараку аҳамҭа рышәҭоит .
( Уаԥхьа Ажәамаанақәа 1 : 5 , 7 , 8 . )
Избан аҩызцәа ииашаны ралхра зхадоу ?
Ҳәарада , ҳара зегьы ииашаны аҩызцәа алҳхлароуп .
Адоуҳатә хықәкқәа рынагӡареи ишәарҭоу аҭагылазаашьақәа рҽырцәыхьчареи ишәыцхраауа аҩызцәа шәыԥшаала ( Ажәам .
13 : 20 ) . Аҽынкылара аазырԥшуа доуҳала ишәу ақьырсианцәа шәрыҿцәажәалар , уи алҵшәа бзиақәа шәзаанагоит , насгьы урҭ рҿыԥшра шәгәазҭанаҵоит .
Шәҿырԥштәы акәзар , уи шәҩызцәа ахәарҭа рзаанагоит .
Аҽынкылара ааҳарԥшлар , ҳара гәырӷьарыла иҭәу , инасыԥу аԥсҭазаареи Анцәа иразреи ҳауеит , насгьы бзиа иаҳбо ауаа абзиара рзыҟаҳҵалоит .
« Иегова . . . ижәлар рыцҳаишьон » ( 2 АШ . 36 : 15 ) .
АШӘАҚӘА : 57 , 147
Избан зны-зынла агәрыцҳашьара аарԥшра зымариам ?
Ишԥадирҵо Иегова имаҵзуҩцәа агәрыцҳашьара аарԥшра ?
Иабашәылшо агәрыцҳашьара аарԥшра ?
Ишԥааирти Иегова ихаҭара Моисеи иҿаԥхьа , насгьы избан уи аҵак ду замоу ?
ЗНЫ Анцәа Моисеи иҿаԥхьа ихаҭара ааиртит , ихьӡи иҟазшьақәеи иаҳәаны .
Раԥхьа зыӡбахә иҳәаз ҩ-ҟазшьак — уи агәыбылреи агәыҭбаареи , мамзаргьы , еиҭагақәак инарықәыршәаны агәрыцҳашьара , роуп .
( Уаԥхьа Ақәҵымҭа 34 : 5 — 7 . )
Иегова илшон имчи иҟәыӷареи ртәы иҳәар .
Аха Моисеи Иегова ицхыраара иҭахын ( Ақәҵ .
33 : 13 ) . Убри аҟынтә Анцәа гәыкала имаҵзуҩцәа рыцхраара игәазҭазҵоз аҟазшьақәа шимаз инаҵшьны иааирԥшит .
Шаҟа ҳгәы шьҭнахуазеи Анцәа зегь раԥхьа иргыланы игәыбылреи игәшаҭареи ртәы ахьиҳәаз !
Ари астатиаҿы ҳара агәрыцҳашьара иадҳәалоу еилҳаргоит — уи иаанагоит игәаҟуа , мамзаргьы арыцҳара иақәшәаз ирыцҳашьара . Ари аҟазшьа ауаҩы ицхраара угәазҭанаҵоит .
2 , 3 . а ) Излоубарҭоузеи ауаа агәрыцҳашьара шаадырԥшуа ?
б ) Избан Абиблиа агәрыцҳашьара аганахь ала иаҳәо аилкаара зҳахәҭоу ?
Ауаҩы Анцәа Иегова диеиԥшны дшан .
Анцәа агәрыцҳашьара илоуп азы , Иара дыззымдыруа ауаагьы егьырҭ рахь агәрыцҳашьара аарԥшреи рыцхраареи ҟазшьас ирылоуп ( Аҟаз . 1 : 27 ) .
Абиблиаҿы ауаа агәрыцҳашьара шаадырԥшуаз атәы имаҷымкәа аҿырԥштәқәа ануп .
Иаҳгәалаҳаршәап Соломон иахь инеиз зкалҭ бааԥсыз ҩыџьа аҳәса .
Дара ирҭахын Соломон ахәыҷы иан рыуа дарбану иӡбарц . Соломон урҭ ԥишәарц иӡбеит . Ахәыҷы деиҩыршарц адҵа аныҟаиҵа , дзыхшаз иан лгәы ҭыԥсааит .
Агәрыцҳашьара лгәазҭанаҵеит лхәыҷы иеиқәырхара , уи азы даҽа ԥҳәыск длылҭар шаҭаххозгьы ( 1 Аҳ . 3 : 23 — 27 ) .
Иара убас ҳлызхәыцып Моисеи иԥсҭазаара еиқәзырхаз афараон иԥҳа .
Лара илыԥшааз ахәыҷы ауриацәа дшыртәу , насгьы дыршьыр шакәыз шылдыруазгьы , « лара уи дрыцҳалшьеит » , насгьы лхатә иеиԥш длааӡарц лыӡбеит ( Ақәҵ . 2 : 5 , 6 ) .
Избан изхадоу агәрыцҳашьара ааҳарԥшуоу иааҳмырԥшуоу азхәыцра ?
Избанзар Абиблиа Иегова иҿыԥшра ҳгәазҭанаҵоит ( Еф .
5 : 1 ) . Агәрыцҳашьара ҳалаҵаны ҳашшоугьы , ҳара ҳнаӡам , убри аҟынтә еиҳа ҳхы ҳазхәыцуеит .

Зны-зынла имариаӡам аӡәы ҳицхраару ҳицымхраару аӡбара .
Иҳацхраауазеи агәрыцҳашьара аарԥшра ?
Актәи , Иегова , насгьы егьырҭ ауаа агәрыцҳашьара шаадырԥшуа азхәыцразы аамҭа алшәхла .
Аҩбатәи , Анцәа иҿыԥшра шшәылшо , насгьы уи иаанаго алҵшәа бзиақәа шәрызхәыцла .
а ) Избан Иегова имаалықьцәа Содомҟа изишьҭыз ?
б ) Иаҳнарҵозеи Лот иҭаацәеи иареи ирызку ахҭыс ?
Абиблиаҿы иануп имаҷымкәа ахҭысқәа Иегова агәрыцҳашьара шааирԥшуаз узырбо .
Шәазхәыц уи Лот дышизныҟәаз .
Ииашаз ари ауаҩ Содоми Гоморреи инхоз ауаа рхымҩаԥгашьа бааԥс даара игәы иалан .
Анцәа урҭ ықәгатәуп ҳәа иӡбеит ( 2 Пиотр 2 : 7 , 8 ) .
Иара амаалықьцәа ишьҭит Лот иарҳәарц Содоми Гоморреи шықәгахо , убри аҟынтә иара дыбналар шакәу .
Абиблиаҿы иануп Лот дыццакуамызт , убри аҟынтә амаалыкьцәа « иԥҳәыси ҩыџьа иԥҳацәеи иареи рнапы кны ақалақь иалганы иргеит , избанзар Иегова уи дрыцҳаишьеит » ҳәа ( Аҟаз .
19 : 16 ) . Ари ахҭыс иаҳнарбоит Иегова изиашоу имаҵзуҩцәа зықәшәо ауадаҩрақәа ибзиаӡаны ишидыруа ( Ис . 63 : 7 — 9 ; Иак . 5 : 11 ; 2 Пиотр 2 : 9 ) .
Ишԥаҳацхраауеи 1 Иоанн 3 : 17 , насгьы егьырҭ абиблиатә жәеинраалақәа агәрыцҳашьара аарԥшра ?
Иегова ихаҭа агәрыцҳашьара ааирԥшуеит , аха ижәларгьы уи аарԥшра шаҟа ихадоу дирҵоит .
Ҳахәаԥшып израильаа ирыҭаз закәанк .

Иҟаиҵар ихәҭази аӡәы имаҭәа шасыс изгаз ауаҩы ?
( Уаԥхьа Ақәҵымҭа 22 : 26 , 27 . )
Згәаҵәа жәпоу ауаҩы уи имыргьежьыр ауан , изтәызгьы уахынла иқәиҵо имоуа даанхон .
Аха Иегова имаҵзуҩцәа агәрыцҳашьара аадырԥшларц дирҵон .
Уи даара ихадан .
Иаҳнарҵозеи ҳара ари азакәан иаҵоу апринцип ?
Ҳрыцхраауама ҳара агәаҟра иақәшәаз ҳашьцәеи ҳаҳәшьцәеи , уи аҟаҵара алшара ҳамазар ? ( Кәал .
3 : 12 ; Иак . 2 : 15 , 16 ; уаԥхьа 1 Иоанн 3 : 17 ) . Иаҳнарҵозеи ҳара Иегова иҳәатәы хазымҵоз израильаа рахь агәрыцҳашьара ахьааирԥшуаз ?
Иегова израильаа рахь еснагь агәрыцҳашьара ааирԥшуан , урҭ агәнаҳа аныҟарҵозгьы .
2 Ашықәсынҵа 36 : 15 аҿы иануп : « Урҭ рабацәа Рынцәа Иегова ицҳаражәҳәаҩцәа рзынашьҭуа ргәырҽанҵара даҟәыҵуамызт , избанзар ижәлари иҩнаҭеи рыцҳаишьон » .
Иааҳарԥшлар акәӡами ҳаргьы агәрыцҳашьара иҟарҵаз агәнаҳа иахьхәуа , насгьы Иегова иразра аиура зылшо ауаа рахь ?
Иегова иҭахӡам ауаа данрықәыӡбало аамҭазы аӡә дҭахар ( 2 Пиотр 3 : 9 ) .
Убри аҟынтә Иегова ари адунеи хәымга ақәгара далагаанӡа , шәааи Анцәа игәрыцҳашьара атәы ауаа ирзеиҭаҳҳәалап , иааигәахо арыцҳара атәы рылаҳәо .
7 , 8 .
Агәра зыргозеи ҭаацәарак Иегова дара рахь агәрыцҳашьара шааирԥшыз ?
Иҟоуп ирацәаны ахҭысқәа Анцәа агәрыцҳашьара шааирԥшыз узырбо .
Абар 90 - тәи ашықәсқәа рылагамҭазы Босниа аетникатә еиҿагылара аныҟаз иҟалаз хҭыск . 12 шықәса зхыҵуаз ҷкәынк ( уи Милан ихьӡаҳҵап ) иашьеи , иҭаацәеи , егьырҭ Иегова ишаҳаҭцәеи автобус ала Сербиаҟа ицон .
Дара Милан иҭаацәа рыҽӡаархыр ахьырҭахыз аконгресс ахь ицон .
Аха аҳәаа ианахысуаз , асолдаҭцәа Милан иҭаацәа зегьы автобус иҭыргеит , уи зыхҟьаз рхылҵшьҭра акәын .
Автобус иҭатәаз егьырҭ ауаа аурыжьит .
Милан иҭаацәеи иареи аҳәаақәа рҿы ҩымш иаанкыланы ирыман .
Анаҩс афицар рациала икомандир диԥхьаны ирзысурызеи ҳәа диазҵааит .
Афицар ааигәа дгылан аҟынтә зегьы аҭак раҳаит : « Наҟ идәылганы уреихс ! »
Афицар ицхырааҩцәа драцәажәонаҵы , Милан иҭаацәа ирзымдыруаз ҩыџьа нарыдгыланы даргьы Иегова ишаҳаҭцәа роуп ҳәа рарҳәеит .
Дара иҟалаз автобус иҭатәаз рҟынтә ираҳаит .
Урҭ ҩыџьа Иегова ишаҳаҭцәа Милан иашьеи иареи ирыдыргалеит рмашьына иҭатәаны аҳәаа ирыцахыҵырц , избанзар ахәыҷқәа рдокументқәа гәарҭомызт .
Милан иҭаацәа аҳәаахьчаратә пункт иахыкәшаны , егьи аган аҿы ирԥыларц рарҳәеит .
Милан ари аниаҳа , дҵәыуару дыччару издыруамызт .
Аҭаацәа ҵааит : « Ҳаурышьҭып ҳәа шәгәы иаанагома ? »
Аха дара урҭ рҳәатәы харҵеит .
Аҭаацәа уадаҩрада аҳәаа иахысны рхәыҷқәеи дареи еиқәшәеит , асолдаҭцәа урҭ зынӡа ирымбазшәа .
Зегьы маншәаланы аконгресс ахьымҩаԥысуаз ақалақь аҟынӡа инеит .
Милан агәра ганы дыҟан Иегова урҭ рыҳәарақәа шиаҳаз .
Абиблиа излаҳнарбо ала , Иегова имаҵзуҩцәа џьашьахәыла еснагь ихьчом ( Аус . 7 : 58 — 60 ) .
Аха Милан иҳәоит : « Иегова асолдаҭцәа ырлашәны ҳаиқәирхазшәа сгәы иабон » ( Аԥсал .
96 : 10 [ 97 : 10 , АдҾ ] ) . Ихы шԥамҩаԥигоз Иисус , ауаа рҭагылазаашьа зеиԥшраз анибоз ?
( Шәахәаԥш астатиа алагамҭаҿы иаагоу асахьа . )
Христос иҿырԥштәы иаҳнарҵар алшо рацәоуп .
Иара иԥылоз ауаа рахь агәрыцҳашьара ааирԥшуан « урҭ уаҳа нарылымшо иааԥсаны , икараханы , ахьча-ԥыза дызмамкәа зҽыԥсаҟьаны идәықәу ауасақәа иахьреиԥшыз азы » .
Ихы шԥамҩаԥигеи иара , урҭ рҭагылазаашьа зеиԥшраз аниба ?
Уи игәазҭанаҵеит зыхә ҳараку аҵабыргқәа рзеиҭаҳәара ( Матф . 9 : 36 ; уаԥхьа Марк 6 : 34 ) .
Афарисеицәа ракәзар , урҭ агәрыцҳашьара рыламызт , насгьы ауаа рыцхраара рҭахӡамызт ( Матф . 12 : 9 — 14 ; 23 : 4 ; Иоанн 7 : 49 ) .
Шәҽазышәшәома шәара доуҳала имлашьуа ауаа Иисус иеиԥш рыцхраара ?
10 , 11 .
Еснагь иаарԥшлатәума агәрыцҳашьара ?
Иҳаилшәыркаа .
Агәрыцҳашьара еснагь , насгьы зегь рахь иаарԥшлатәуп ҳәа узҳәом .
Хыхь зыӡбахә ҳҳәаз Абиблиа иану ахҭысқәа рҿы Анцәа иааирԥшуаз агәрыцҳашьара иашан .
Аха иаҳгәалаҳаршәап Саул Анцәа ижәлар раӷа Агаг , насгьы амаликаа зегь иреиӷьыз рыԥстәқәа анрыцҳаишьа иҟалаз .
Иҟалап Саул агәрыцҳашьара ааирԥшуеит ҳәа игәы иаанагозҭгьы .
Аха Иегова Саул аҳәатәхамҵара ааирԥшит ҳәа иԥхьаӡеит , убри аҟынтә иӡбеит Саул уаҳа Израиль аҳас дҟалом ҳәа ( 1 Сам .
15 : 3 , 9 , 15 ) . Ҳәарада , Иегова инаӡоу Ӡбаҩуп , иара ауаҩы игәы иҭоу ибоит , насгьы агәрыцҳашьара аанарԥшлатәу идыруеит ( Аҵә . 2 : 17 ; Иез .
5 : 11 ) . Иаарласны иара иҳәатәы хазымҵо зегьы дрықәыӡбоит ( 2 Фес . 1 : 6 — 10 ) .
Усҟан дызқәыӡбо рахь агәрыцҳашьара ааирԥшӡом .
Урҭ анықәигалак , Анцәа иааирԥшуеит еиқәирхо ауаа иашақәа рахь агәрыцҳашьара шимоу .
Ҳәарада , ҳара аԥсра иаԥсоуи иаԥсами аӡбара азин ҳамам .
Уажәы ҳара ауаа ҳрыцхраарц азы иҳалшо зегь ҟаҳҵалар ауп .
Ишԥаҳалшо иаҳзааигәоу рахь агәрыцҳашьара шҳамоу ааҳарԥшыр ?
Шәааи лшарақәак ҳрылацәажәап .
Иаҳзеиҭашәҳәа егьырҭ рахь агәрыцҳашьара аарԥшра шҳалшо .
Есыҽнытәи аусқәа рҿы шәрыцхраала .
Иаҳзааигәоу , насгьы иқьырсиану ҳашьцәа рахь агәрыцҳашьара аарԥшра Иисус иҿыԥшра зҭаху зегьы рзы иҟоу ихадоу аҭахрақәа ируакуп ( Иоанн 13 : 34 , 35 ; 1 Пиотр 3 : 8 ) .
Ажәа « агәрыцҳашьара » иаанарԥшуеит ауаҩы игәаҟра шицеиҩаҳшо .
Агәрыцҳашьара аазырԥшуа ауаҩы егьырҭ ргәаҟрақәа рыхгара дрыцхраауеит .
Убас аҟаҵара шәҽазышәшәала !
Иаҳҳәап , аӡәы аҩнтәи иусқәа рҿы ҳицхраар , ма даҽа уск изыҟаҳҵар ҳалшоит ( Матф . 7 : 12 ) .
Егьырҭ шәыцхыраара рыдгало , агәрыцҳашьара аашәырԥшла ( Шәахәаԥш абзац 12 . )
Иарбан ҟазшьақәоу Анцәа имаҵзуҩцәа еиҳарак иаадырԥшуа , аԥсабаратә рыцҳарақәа аныҟало ?
Аԥсабаратә рыцҳарақәа ирықәшәо ауаа шәрыцхраала .
Аԥсабаратә рыцҳара иақәшәаз рҭагылазаашьа збо аӡәырҩы урҭ рыцхраара рҭаххоит .
Зегьы ирдыруеит Иегова ишаҳаҭцәа арыцҳара иақәшәаз рыцхраара ишазхиоу ( 1 Пиотр 2 : 17 ) .
Иапониа инхо иаҳәшьак 2011 шықәсазы иҟалаз адгьылҵысра , насгьы ацунами ирыхҟьаны еиҳа аԥхасҭа зауз араион аҿы дынхон .
Лара еиҭалҳәеит лгәы шышьҭнахыз Иапониеи егьырҭ атәылақәеи рҟынтә аишьцәа еилаҳаз аҩнқәеи Аҳратә залқәеи хатәгәаԥхарала ишеиҭашьақәдыргылаз анылба .
Лара илыҩуеит : « Уи зегьы иснарбеит Иеговеи иара ишаҳаҭцәеи шҳаиҷаҳауа .
Иара убас сара агәра згеит адунеи зегь аҿы аишьцәеи аиаҳәшьцәеи аӡәырҩы ҳара ҳзы Анцәа ишиҳәо » .
Ишԥашәылшо зықәрахь инеихьоу , насгьы ичмазаҩу рыцхраара ?
Зықәрахь инеихьоу , насгьы ичмазаҩу шәрыцхраала .
Адам иҟаиҵаз агәнаҳа иахҟьаны егьырҭ шгәаҟуа анаҳбо , ҳара урҭ рыцҳаҳшьоит .
Ҳара даара иаҳҭахуп ачымазареи ажәреи аныҟамло аамҭа ҳбар . Убри аҟынтә Анцәа Иаҳра ааирц Анцәа ҳиҳәоит .
Уи ҟалаанӡа ҳара егьырҭ ацхыраара рыҭаразы иҳалшо зегь ҟаҳҵоит .
Ажурналист Иан Боон ишәҟәаҿы ианиҵеит зықәрахь инеихьаз анык лыхҭыс .
Лара Альцгеимер ичымазара лыман .
Зны лара лымаҭәа лҟьашьит .
Уи арыцқьара дшаҿыз ашә иасит .
Урҭ Иегова ишаҳаҭцәа ракәын — еснагь илҭаауаз ҩыџьа аиаҳәшьцәа .
Дара уи ацхыраара лҭахӡами ҳәа илазҵааит .
Аԥҳәыс урҭ иралҳәеит : « Сыԥхашьоит аҳәара , аха , ааи , исҭахуп » .
Аиаҳәшьцәа уи илыцхрааит , ачаи лыздыршит , насгьы маҷк иаалацәажәарц иаатәеит .
Уи аԥҳәыс лԥа урҭ иҟарҵаз даара игәы иахәеит .
Иара иҩит : « Схырхәоит урҭ Иегова ишаҳаҭцәа рҿаԥхьа .
Урҭ ирҳәо инақәыршәаны рхы мҩаԥыргоит » .
Шәгәазҭанаҵома ачымазаҩцәеи зықәрахь инеихьоуи рахь иаашәырԥшуа агәрыцҳашьара ацхыраара рыҭаразы ишәылшо зегь аҟаҵара ? ( Флп . 2 : 3 , 4 ) .
Иарбан лшарақәоу агәрыцҳашьара аарԥшразы ажәабжьҳәаратә маҵзура иаҳнаҭо ?
Ауаа доуҳала шәрыцхраала .
Иахьа ауаа еиуеиԥшым ауадаҩрақәа ирықәшәоит .
Убри аҟынтә ҳара урҭ доуҳала ҳрыцхраар ҳҭахуп .
Уи азы зегь раҵкыс еиӷьуп Анцәа иӡбахә , насгьы Иаҳра ауаатәыҩса рзы иҟанаҵо рзеиҭаҳәара .
Иара убас Анцәа ипринципқәа инарықәыршәаны анхара шаҟа иҟәыӷароу дҳарбар ҳалшоит ( Ис . 48 : 17 , 18 ) .
Ишәылшома шәара еиҳаны ажәабжьҳәаратә маҵзура аҽалархәра ?
Ари аус Иегова дҳаранакуеит , насгьы егьырҭ рахь агәрыцҳашьара аарԥшра алшара ҳнаҭоит ( 1 Тим .
2 : 3 , 4 ) . Иарбан хәарҭоу иузаанаго агәрыцҳашьара аарԥшра ?
Аԥсихологцәа ирҳәоит агәрыцҳашьара анааҳарԥшуа , уи ҳгәабзиареи егьырҭи ҳареи ҳаизыҟазаашьақәа ибзианы ирныруеит ҳәа .
Егьырҭ ргәаҟрақәа рыхгара ҳанрыцхраауа , ҳара еиҳагьы анасыԥ ҳамазаауеит , ҳаԥсҭазаара ҳалагәырӷьалоит , ҳхы заҵәны иаҳбалаӡом , насгьы иҽеим ахәыцрақәа уиаҟара иҳазцәырҵлаӡом .
Егьырҭ ҳанрыцхраауа , уи ҳаргьы иҳахәоит ( Еф .
4 : 31 , 32 ) . Абзиабара егьырҭ рыцхраара ҳгәаназҭанаҵо ҳаламыс цқьазаауеит , избанзар иаҳдыруеит Анцәа ипринципқәа инарықәыршәаны ҳхы шымҩаԥаҳго .
Агәрыцҳашьара ибзиоу ҭаацәаны , хатә ҩызаны , насгьы ҩызцәа бзиақәаны аҟазаара иҳацхраауеит .
Агәрыцҳашьара аазырԥшуа ауаҩы иара иахьгьы уи аҟазшьа аадырԥшлоит .
( Урыԥхьа Матфеи 5 : 7 ; Лука 6 : 38 . )
Избан агәрыцҳашьара аарԥшра зышәҭаху ?
Зегь раԥхьа иргыланы агәрыцҳашьара аарԥшра заҳҭаху уи ахәарҭа ахьаҳзаанаго акәӡам .
Ҳара Иегова — абзиабареи агәрыцҳашьареи рхыҵхырҭа — иҿыԥшра , насгьы ихьӡ арҳаракра ҳҭахуп ( Ажәам . 14 : 31 ) .
Иара уи аҿы зеиԥшыҟам аҿырԥшы ҳаиҭоит .
Шәааи агәрыцҳашьара аарԥшреи ақьырсиантә бзиабара арӷәӷәареи , насгьы егьырҭ рҿы аизыҟазаашьа бзиақәа рыхьчареи азы иҳалшо зегь ҟаҳҵалап ! ( Гал . 6 : 10 ; 1 Иоанн 4 : 16 ) .
« Агәымшәара умаз , уӷәӷәаз , уеиха .
Умшәан , угәы каумыжьын , избанзар Анцәа Иегова . . . дуцуп » ( 1 АШ . 28 : 20 ) .
АШӘАҚӘА : 38 , 34
Ишԥарылшо иқәыԥшу ақьырсианцәа рҭаацәеи дареи агәымшәара аадырԥшлар ?
Ианбарҭаххар алшо зықәрахь инеихьоу аиаҳәшьцәа агәымшәара ?
Ишԥарылшо иӡааху аишьцәа агәымшәара аарԥшра ?
1 , 2 . а ) Иарбан ихадоу дҵоу Соломон иоуз ?
б ) Избан Давид Соломон изы игәы зҭынчмыз ?
СОЛОМОН иҷыдоу адҵа иҭан .
Иегова иӡбеит уи аҭоурых аҿы зегь раасҭа ихадоу аргыларатә ус дахаиргыларц : Иерусалимтәи ауахәама аргылара .
Уи « даара идуун » , насгьы « аԥшӡара аӡбахә адгьылқәа зегьы ирхыҵәар акәын » .
Аха уи аҵкыс ихадоу , иргылатәын « ииашаз Анцәа Иегова иҩны » ( 1 Аш . 22 : 1 , 5 , 9 — 11 ) .
Аҳ Давид агәра ганы дыҟан Иегова Соломон дышицхраауа .
Аха уи макьана « дқәыԥшын , насгьы аԥышәа имамызт » .
Изхома Соломон агәымшәара , ауахәама аргылара далагарц азы ?
Иԥырхагахома уи иқәыԥшреи аԥышәа ахьимами ?
Уи адҵа анагӡаразы Соломон агәымшәара аарԥшны аусура далагар ихәҭан .
Еиликаазеи Соломон иаб иҟынтә агәымшәара иазкны ?
Иҟалап Соломон агәымшәара иазкны Давид иҟынтә еиликааз рацәазар .
Давид данқәыԥшыз иаб иуасақәа агыгшәыгқәа ирымфарц ихьчон ( 1 Сам .
17 : 34 , 35 ) . Иара адау даниҿагыла , зеиԥшыҟам агәымшәара ааирԥшит .
Аха Анцәа диқәгәыӷны Давид ахаҳә ҟьаԥс ихы иархәаны Голиаф дииааит ( 1 Сам .
17 : 45 , 49 , 50 ) . Избан Соломон агәымшәара зиҭахыз ?
Ишаҳбо еиԥш , Давид илшон Соломон агәымшәара аарԥшра игәазҭеиҵар , уи ауахәама аргылара далагарц азы .
( Уаԥхьа 1 Ашықәсынҵа 28 : 20 . )
Соломон агәымшәара имамызҭгьы , дшәаны аргыларатә усқәа дрылагомызт .
Уи аманшәаламхара аасҭа еицәахон .
Избан агәымшәара заҳҭаху ?
Ҳаргьы Соломон иеиԥш агәымшәара аарԥшреи иҳамоу адҵақәа рынагӡареи рзы Иегова ицхыраара ҳҭахуп .
Уи азы шәааи ҳахәаԥшып ажәытәан Иегова имаҵзуҩцәа шьоукы агәымшәара шаадырԥшуаз .
Иара убас ҳазхәыцып ҳҭагылазаашьаҿы агәымшәара аарԥшра , насгьы ҳадҵақәа рынагӡара шҳалшо .
Ишәгәаԥхозеи Иосиф агәымшәара шааирԥшыз аҿы ?
Иаҳгәалаҳаршәап Иосиф ихы шымҩаԥигоз , Потифар иԥҳәыс уи дхылхырц анылҭахыз .
Иҟалап иара идыруазҭгьы мап лцәикыр иҟалоз .
Аха уеизгьы иара ашәара иҽаимҭеит .
Иосиф гәымшәарыла , насгьы лак-ҩакрада ихы мҩаԥигон ( Аҟаз . 39 : 10 , 12 ) .
Иаҳзеиҭашәҳәа Раав гәымшәарыла иҟалҵаз .
( Шәахәаԥш астатиа алагамҭаҿы иаагоу асахьа . )
Раавгьы агәымшәара аалырԥшит .
Иерихон лыҩныҟа израильтәи аԥшыхәыҩцәа аннеи , лара дшәаны дырмыцхраар лылшон .
Аха Раав Иегова диқәгәыӷит .
Лара урҭ аԥшыхәыҩцәа лҵәахит , насгьы абналара дрыцхрааит ( Иис . Н .
2 : 4 , 5 , 9 , 12 — 16 ) . Раав агәра лгон Иегова — ииашоу Анцәа шиакәу , насгьы израильаа зықәиргәыӷыз адгьыл шриҭо .
Лара ауаа , иара убас Иерихон аҳ имаҵуҩцәеи иареи уахь иналаҵаны , дрыцәшәартә аллмыршеит .
Лара иҟалҵаз лҭынхацәеи лареи рыԥсҭазаара еиқәнархеит ( Иис . Н .
6 : 22 , 23 ) . Ишԥарныри апостолцәа Иисус игәымшәара ?
Иисус изиашаз апостолцәагьы агәымшәара аарԥшраҿы зеиԥшыҟам аҿырԥштәы ҳарҭеит .
Дара ирбон Иисус агәымшәара шааирԥшуаз , уи даргьы агәымшәара аизырҳара ирыцхрааит ( Матф .
8 : 28 — 32 ; Иоанн 2 : 13 — 17 ; 18 : 3 — 5 ) . Апостолцәа Иисус идирҵаз ауаа рзеиҭаҳәара иаҟәымҵӡеит , асаддукеицәа урҭ ианырҿагыла ашьҭахьгьы ( Аус . 5 : 17 , 18 , 27 — 29 ) .
Ишԥаҳацхраауеи 2 Тимофеи иахь 1 : 7 агәымшәара аԥшаара ахьҳалшо аилкаара ?
Иосиф , Раав , Иисус , насгьы апостолцәа агәымшәара аадырԥшит , насгьы аус қьиақәа рыҟаҵара рҽазыршәон .
Урҭ агәымшәара ахьаадырԥшуаз рхы иақәгәыӷцәон ҳәа узҳәомызт , избанзар Иегова иқәгәыӷуан .
Ҳаԥсҭазаараҿгьы ицәырҵлар алшоит агәымшәара аарԥшра ахьаҭаххо аҭагылазаашьақәа .
Усҟан ҳара ҳхы ақәгәыӷра аҭыԥан , Иегова ҳиқәгәыӷлароуп .
( Уаԥхьа 2 Тимофеи иахь 1 : 7 . )
Шәааи ҳалацәажәап аҭаацәараҿы , насгьы ақьырсиантә еизараҿы агәымшәара аарԥшра шҳалшо .
Избан иқәыԥшу ақьырсианцәа агәымшәара аарԥшра зрыхәҭоу ?
Иқәыԥшу ақьырсианцәа лассы-лассы агәымшәара аадырԥшлароуп , Иегова изиашаны иаанхаларц азы .
Дара Соломон иҿыԥшлар рылшоит . Уи ауахәама аниргылоз , гәымшәарыла иҟәыӷоу аӡбарақәа идикылон .
Ҳәарада , иқәыԥшу ақьырсианцәа рҭаацәа рҿы алабжьара рыԥшаалароуп , аха убри аамҭазгьы ихадоу аӡбарақәа дара рхала ирыдыркылалароуп ( Ажәам . 27 : 11 ) .
Аҩызцәеи агәырҿыхагақәеи ииашаны ралхразы , насгьы гәаԥхашәала ацқьара ахьчаразы , иара убас аҽӡаахразы иаҭахуп агәымшәара аарԥшра .
Арԥарцәеи аҭыԥҳацәеи ус аныҟарҵо , Анцәа ҽыԥныҳәа иҭара иашьҭоу Аҩсҭаа иҿагылоит .
11 , 12 . а ) Ишԥааирԥши Моисеи агәымшәара ?
б ) Ишԥарылшо иқәыԥшу ақьырсианцәа Моисеи иҿыԥшра ?
Иқәыԥшу ақьырсианцәа инарыгӡарц ирҭаху ахықәкқәа алырхлароуп .
Тәылақәак рҿы аҿар ргәазҭарҵоит аҵара ду иалгарц , насгьы аԥара рацәаны иахьыршәо аусурҭақәа рыԥшааларц .
Аекономикатә ҭагылазаашьа ахьыцәгьоу атәылақәа рҿы иқәыԥшу ауаа ргәы иаанагоит рҭаацәа аԥара аганахь ала рыцхраара уалс ирыдуп ҳәа .
Иарбан ҭагылазаашьоу ишәымазаалакгьы , шәазхәыцла Моисеи иҿырԥштәы .
Иара афараон иԥҳа длааӡеит , убри аҟынтә иҳараку аҭыԥ , ма амал дашьҭалар илшон .
Иҟалап Моисеи дзааӡоз иҭаацәа , ирҵаҩцәа , илабжьаҩцәа уи игәазҭарҵозҭгьы .
Аха Моисеи урҭ дырзымӡырҩӡеит , иара иӡбеит иҵабыргу Анцәа иган ааникыларц .
Мысра иоуаз алшарақәа мап рыцәкны , иара агәымшәара аарԥшны Анцәа диқәгәыӷит ( Аур . 11 : 24 — 26 ) .
Иегова Моисеи азылԥхара дуқәа ииҭеит , ҳаԥхьаҟагьы иара еиҳаны азылԥхарақәа изыԥшуп .
Убас еиԥш Иегова дырзылԥхоит гәымшәарыла адоуҳатә хықәкқәа ықәыргыланы Анцәа Иаҳра зегь раԥхьа изыргыло иқәыԥшу ақьырсианцәагьы .
Иара урҭ рҭаацәара рҭахрақәа реиҷаҳара дрыцхраауеит .
Актәи ашәышықәсазы иқәыԥшыз ақьырсиан Тимофеи адоуҳатә усқәа ихы рзишьҭит .
Шәаргьы уи иҿыԥшра шәылшоит * .
( Уаԥхьа Филиппаа рахь 2 : 19 — 22 . )
Шәазхиома шәыԥсҭазаараҿы еснагь агәымшәара аарԥшра ?
( Шәрыхәаԥш абзацқәа 13 — 17 . )
Ишԥалыцхрааи иаҳәшьак агәымшәара иқәлыргылаз ахықәкқәа рынагӡара ?
Албама ( Еиду Аштатқәа ) инхо иаҳәшьак иқәлыргылаз ахықәкқәа рынагӡаразы агәымшәара лҭаххеит .
Лара илыҩуеит : « Сара саныхәыҷыз инаркны сыԥхашьаҩын .
Сара Аҳратә зал ахь инеиуазгьы рацәажәара сцәыцәгьан , исзымдыруа ауаа рыҩнашә асра акәым » .
Аха лҭаацәеи аизараҿы илырҭоз ацхыраареи рыбзоурала , уи аиаҳәшьа лхықәкы анагӡара лылшеит — лара пионерс амаҵ аура далагеит .
Абар илҳәо : « Аҩсҭаа идунеи агәра ҳнаргар аҭахуп аҵара ду , ахьӡ , аԥара , еснагь иҿыцу ак аиура — убри ауп ахықәкыҵәҟьа ҳәа .
Аха лассы-лассы ус еиԥш иҟоу ахықәкқәа рынагӡара залшом , насгьы астресси агәкаҳареи рыда акгьы узаанагом .
Иегова имаҵ аура акәзар , уи агәырӷьареи агәахәареи узаанагоит » .
Ианбарҭаху аҭаацәа агәымшәара ?
Ахәыҷқәа змоу ақьырсианцәагьы агәымшәара рҭахуп .
Иаҳҳәап , шәусураҿы шәеиҳабы хәылбыҽхала , ма аԥсшьарамшқәа раан еиҳаны аус шәуларц шәеиҳәар ауеит , уи ақәшәар алшоит аҭаацәаратә мҵахырхәара аншәымоу , ажәабжь анышәҳәо , ма аизарақәа шәанырҭаауа .
Аусураҿы аиҳабы мап ҳәа иаҳәаны ахәыҷқәа аҿырԥштә бзиа рыҭаразы иаҭахуп агәымшәара .
Мамзаргьы иҟалап аизараҿы ҭаацәарак рхәыҷқәа азин рырҭозар шәхәыҷқәа иҟарҵар ишәҭахым .
Урҭ аҭаацәа шәазҵаалар рылшоит шәхәыҷқәа дара рхәыҷқәа иҟарҵо зыҟарымҵозеи ҳәа .
Патуқәҵарыла уи деилшәыркаарц азы агәымшәара аҭахуп .
Ишԥарыцхраауеи аҭаацәа Аԥсалом 36 : 25 ( 37 : 25 , АдҾ ) , насгьы Ауриацәа рахь 13 : 5 ирну ажәақәа ?
Адоуҳатә хықәкқәа рынагӡараҿы зхәыҷқәа ирыцхраауа аҭаацәа агәымшәара рҭахуп .
Аҭаацәа шьоукы рхәыҷқәа ргәазҭарҵаӡом пионерс аҟалара , ажәабжьҳәаҩцәа ахьаҭаху аҭыԥқәа рахь аиасра , Вефиль ма атеократиатә ргыларақәа рҿы амаҵ аура .
Иҟалап дара шәозар ианажәлак рхәыҷқәа урҭ рбара рылымшар ҳәа .
Аха аҟәыӷара змоу аҭаацәа Иегова иқәыргәыӷрақәа рыгәра ргоит .
( Урыԥхьа Аԥсалом 36 : 25 [ 37 : 25 , АдҾ ] ; Ауриацәа рахь 13 : 5 . )
Агәымшәара аазырԥшуа , насгьы Иегова иқәгәыӷуа ақьырсианцәа рхәыҷқәа убас аҟаҵара ирыцхраауеит ( 1 Сам . 1 : 27 , 28 ; 2 Тим . 3 : 14 , 15 ) .
Ишԥарыцхрааи ҭаацәак рхәыҷқәа адоуҳатә хықәкқәа рықәыргылара , насгьы иарбан лҵшәақәоу уи иаанагаз ?
Еиду Аштатқәа рҿы инхо хаҵеи-ԥҳәыси рхәыҷқәа адоуҳатә хықәкқәа рықәыргылара ирыцхрааит .
Абар уи аҭаацәара ахада еиҭеиҳәо : « Ҳхәыҷқәа аныҟәареи ацәажәареи иалагаанӡа , ҳара урҭ ирзеиҭаҳҳәон апионертә маҵзуреи аизараҿы аишьцәеи аиаҳәшьцәеи рыцхраареи шаҟа агәырӷьара аанаго .
Уажәшьҭа дара уи хықәкыс ирымоуп .
Ахәыҷқәа адоуҳатә хықәкқәа анрымоу , уи Аҩсҭаа идунеи анырра аҿагылара , насгьы Иегова имаҵ аура ирыцхраауеит » .
Ҩыџьа ахәыҷқәа змоу даҽа иашьак иҩит : « Аӡәырҩы аҭаацәа ирацәаны аамҭеи аԥареи ақәдырӡуеит рхәыҷқәа аспорти , аҟазареи , аҵареи рҿы ақәҿиара рымазарц азы .
Аха еиҳа иҟәыӷароуп ахәыҷқәа Иегова иҩызахара ирыцхраауа ахықәкқәа рықәыргылараҿы ацхыраара рыҭара .
Ҳара агәырӷьара ҳаман , избанзар иаҳбоз ҳхәыҷқәа адоуҳатә хықәкқәа шынарыгӡоз мацара акәӡамызт , аха урҭ ахықәкқәа рынагӡараҿы ҳаргьы ҳрывагылан » .
Агәра ганы шәыҟазар шәылшоит : Иегова аҭаацәа дырзылԥхоит , урҭ рхәыҷқәа адоуҳатә хықәкқәа рықәыргылареи рынагӡареи ирыцхраауазар .
Ианбаҭаху аизараҿы агәымшәара аарԥшра ?
Аизараҿгьы агәымшәара аарԥшра аҭахуп .
Иаҳҳәап , аизара аиҳабацәа агәымшәара аадырԥшлар ауп аӡбаратә зҵаарақәа анеилдырго , мамзаргьы амедицинатә цхыраара аҟаҵара ианахыццактәу .
Аизара аиҳабацәа шьоукы абахҭахь ицоит уа иҭаку адоуҳатә цхыраара рырҭарц азы .
Иаҳҳәар ҳалшозеи аҭаацәара иалам аиаҳәшьцәа рзы ?
Урҭ рахьтә аӡәырҩы Иегова имаҵ аураҿы еиҳаны аҟаҵара рыӡбоит , иаҳҳәап , апионертә маҵзура иалагоит , ажәабжьҳәаҩцәа ахьазымхо аҭыԥқәа рахь ииасуеит , атеократиатә ргыларақәа рыҽрыладырхәуеит , насгьы Аҳра ажәабжьҳәаҩцәа рышкол аҿы аҵара иахысуеит .
Аиаҳәшьцәа шьоукы Галаад ашкол аҿы аҵара иахысыртә алшара рымоуп .
Ишԥарылшо зықәрахь инеихьоу агәымшәара аарԥшра ?
Зықәрахь инеихьоу аиаҳәшьцәа аизаразы зылԥхара дууп .
Шаҟа бзиа иаҳбозеи ҳара акыр иаҳзаԥсоу урҭ аиаҳәшьцәа !
Ҳәарада , урҭ рҟынтә шьоукы уаанӡа иҟарҵоз аҟара уажәы ирылшом , аха дара агәымшәара аарԥшны рымч зықәхо ҟарҵалар рылшоит .
( Уаԥхьа Тит иахь 2 : 3 — 5 . )
Иаҳҳәап , зықәрахь инеихьоу аиаҳәшьа илыҳәар ауеит иқәыԥшу аиаҳәшьа лҭеиҭыԥш аганахь ала длацәажәарц .
Ҳәарада , уи азы агәымшәара аҭахуп .
Зықәрахь инеихьоу аиаҳәшьа иқәыԥшу аиаҳәшьа лыҽшеилалҳәо азы длаӷьӡом .
Уи аҭыԥан лара уи аиаҳәшьа леилаҳәашьа егьырҭ ишырныруа азхәыцра длыцхраауеит ( 1 Тим .
2 : 9 , 10 ) . Уи аҩыза абзиабара алҵшәа бзиақәа аанагар алшоит .
а ) Ишԥарылшо иӡааху аишьцәа агәымшәара аарԥшра ?
б ) Ишԥарыцхраар алшо аишьцәа агәымшәара аарԥшра Филиппаа рахь 2 : 13 , насгьы 2 Коринфаа рахь 4 : 7 ирну ажәақәа ?
Иӡааху аишьцәагьы агәымшәара аарԥшны иаҭаху аҟаҵара иазхиазар ауп .
Еиҳаны аҭакԥхықәра агара иазхиоу агәымшәара аазырԥшуа аишьцәа аиазаразы зылԥхароуп ( 1 Тим .
3 : 1 ) . Аха шьоукы лак-ҩакуеит .
Иҟалап урҭ рахьтә аӡәы зны гхак ҟаиҵазар , убри аҟынтә уажәы маҵзуратә цхырааҩыс ма аизара еиҳабыс амаҵ аура даԥсам ҳәа иԥхьаӡоит .
Даҽаӡәы игәы иаанагозар ауеит уи аҩыза аҭакԥхықәра анагӡара иара илшом ҳәа .
Шәаргьы убас шәгәы иаанагозар , Иегова агәымшәара аизырҳара дшәыцхраауеит .
( Урыԥхьа Филиппаа рахь 2 : 13 ; 2 Коринфаа рахь 4 : 7 . )
Ишәгәалашәоз , Моисеигьы раԥхьа Иегова ииҭаз адҵа изынагӡом ҳәа иԥхьаӡон ( Ақәҵ .
3 : 11 ) . Аха уи Иегова дицхрааит , ԥыҭрак ашьҭахь Моисеи идыз адҵа анагӡаразы агәымшәара аизырҳара илшеит .
Иӡааху аиашьа агәымшәара аарԥшра илшоит , гәык-ԥсык ала Иегова дицхраарц диҳәозар , насгьы есыҽны Абиблиа даԥхьозар .
Иара убас уи агәымшәара аазырԥшуаз Анцәа имаҵзуҩцәа рҿырԥштәқәа дрызхәыцлар ауеит .
Уи адагьы , аиашьа аизара аиҳабацәа дазыҟарҵаларц дрыҳәар илшоит , насгьы аизараҿы ацхыраара рыдигалалар ауеит .
Аӡы иӡааху аишьцәа зегьы ааҳаԥхьоит агәымшәара аадырԥшларц , насгьы аизараҿы рхы иамеигӡакәа аџьабаа рбаларц !
20 , 21 . а ) Игәалаиршәазеи Давид Соломон ?
б ) Зыгәра ганы ҳаҟазар ҳалшозеи ҳара ?
Аҳ Давид Соломон игәалаиршәеит ауахәама аргылара хыркәшахаанӡа Иегова дышицзаауа ( 1 Аш .
28 : 20 ) . Иаб иажәақәа Соломон игәи ихшыҩи ирнырит , убри аҟынтә иқәыԥшреи аԥышәа ахьимамызи ауахәама аргылара иаԥырхагахартә алимыршеит .
Иара агәымшәара дуӡӡа ааирԥшит , аусура далагеит , насгьы Иегова ицхыраарала бжьы шықәсеи бжаки рыла ауахәама ду иргылеит .
Соломон дышицхрааз еиԥш , Иегова ҳаргьы агәымшәара аарԥшра , насгьы ҳҭаацәараҿы , иара убас аизараҿы иҳаду аҭакԥхықәрақәа рынагӡара дҳацхраауеит ( Ис . 41 : 10 , 13 ) .
Иегова имаҵ аураҿы агәымшәара ааҳарԥшуазар , агәра ганы ҳаҟазар ҳалшоит иахьагьы ҳаԥхьаҟагьы азылԥхарақәа шҳаиҭо .
Убри аҟынтә агәымшәара аашәырԥшла , шәеихала !
Адоуҳатә хықәкқәа нашәыгӡар шшәылшо иазкны алабжьарақәа шәыԥшаар шәылшоит ииуль 15 , 2004 шықәсазы иҭыҵыз ажурнал « Сторожевая башня » аҿы иаагаз астатиа « Пусть твои духовные цели прославляют Создателя » аҿы .
© 2017 Watch Tower Bible and Tract Society of Pennsylvania
АЦӘАҾЫ :
Ҩ-ҭаацәарак Сан-Сальвадор иҟоу зегь иреиҳау ахәаахәҭратә центр аҩналарҭаҿы апубликациақәа зқәу акәырҷыжьқәа рыла ажәабжь рҳәоит .
АЖӘАБЖЬҲӘАҨЦӘА
АБИБЛИАТӘ ҴАРАҚӘА
2016 ШЫҚӘСАЗЫ АХӘЫЛԤАЗ АҾЫ ИҞАН
Бесплатно .
Это издание — часть всемирной библейской просветительной деятельности , которая проводится христианскими Свидетелями Иеговы и поддерживается добровольными пожертвованиями .
Даҽакала иарбамзар , Ауриатә Ҩырақәа рҟынтә ацитатақәа еиҭагоуп урысшәала иҭыжьу « Иԥшьоу Аҩыра — Адунеи ҿыц аиҭага » аҟынтә , Ақьырсиантә Бырзен Ҩырақәа аагоуп аԥсышәала иҭыжьу Ауасиаҭ Ҿыц аҟынтә , Аԥсаломқәа рҟынтә ацитатақәа аагоуп аԥсышәала иҭыжьу Аԥсалҭыр аҟынтә ( ириашоуп иҿыцу аҩышьаԥҟарақәа инарықәыршәаны ) .
Егьи аиҭага : АдҾ — ацитатақәа еиҭагоуп урысшәала иҭыжьу « Иԥшьоу Аҩыра — Адунеи ҿыц аиҭага » аҟынтә .
« Аҳаскьын иаҵәа ҩеит , ашәҭ канӡеит , аха Ҳанцәа иажәа наӡаӡа иҟазаалоит » ( ИС . 40 : 8 ) .
АШӘАҚӘА : 95 , 97
. . абызшәа аҽшаԥсахуазгьы ?
. . адунеизегьтәи аполитикатә ҭагылазаашьа аҽшаԥсахуазгьы ?
. . уи аиҭагара ишаҿагылозгьы ?
1 , 2 . а ) Изеиԥшрахози ҳаԥсҭазаара , Абиблиа ыҟамызҭгьы ?
б ) Ианбаҳзаанагар алшо Абиблиа еиҳаны ахәарҭа ?
ШӘХАҾЫ иаажәг ҳаԥсҭазаара зеиԥшрахоз Абиблиа ҳамамызҭгьы .
Усҟан узықәгәыӷыртә иҟоу иҟәыӷоу алабжьара ҳауамызт .
Анцәеи , аԥсҭазаареи , ҳԥеиԥши ирызкны ҳазҵаарақәа рҭак ҳзыԥшаауамызт .
Иара убас Иегова ажәытәан ауаа дышрызныҟәоз ҳаздырломызт .
Аха ҳара ус еиԥш иҟоу аҭагылазаашьа ҳамам .
Иегова Иажәа , Абиблиа , ҳаиҭеит , насгьы иара иажәа наӡаӡа ишыҟазаауа ҳақәиргәыӷуеит .
Апостол Пиотр раԥхьатәи исаламшәҟәаҿы иԥшьоу адоуҳа ацхыраарала дахцәажәеит ари астатиа шьаҭас иамоу Исаиа 40 : 8 аҿы иаагоу ажәеинраала .
Иара « Анцәа Иажәа » иалкааны далацәажәомызт , аха Пиотр ииҳәаз абиблиатә жәабжь иаҵанакуан .
( Уаԥхьа 1 Пиотр 1 : 24 , 25 . )
Ҳәарада , Абиблиа еиҳаны ахәарҭа ҳзаанагоит , уи ибзианы еилаҳкаауа абызшәала иҳамазар .
Анцәа Иажәа бзиа избо ауаа уи еилыркааижьҭеи акрааҵуеит .
Ашәышықәсақәа рыҩныҵҟа згәы аарту ауаа Абиблиа аиҭагареи уи аларҵәареи рзы имаҷымкәа аџьабаа рбеит , уи аҟаҵара шымариамызгьы .
Дара Анцәа игәаԥхара инақәыршәаны рхы мҩаԥыргон , иара иҭахуп « ауаа зегьы еиқәхарц , аиаша-ҵабырг рҭаарц » ( 1 Тим . 2 : 3 , 4 ) .
Еилҳаргозеи ари астатиаҿы ?
( Шәахәаԥш астатиа алагамҭаҿы иаагоу асахьа . )
Ари астатиаҿы ҳара ҳазааҭгылоит Анцәа Иажәа шеиқәхаз 1 ) абызшәаҿы аԥсахрақәа шыҟазгьы , 2 ) аполитикатә ҭагылазаашьа аҽшаԥсахуазгьы , насгьы 3 ) уи аиҭагара ишаҿагылозгьы .
Уи ҳацхраауеит Анцәа Иажәа еиҳа пату ақәҵара , насгьы уи Автор еиҳагьы бзиа ибара ( Мих . 4 : 2 ; Рим . 15 : 4 ) .
а ) Рыҽшԥарыԥсахуеи абызшәақәа аамҭа цацыԥхьаӡа ?
б ) Излоубарҭоузеи Анцәа амилаҭқәа шеилимхуа , насгьы иарбан цәаныррақәоу уи иҳазцәырнаго ?
Аамҭа цацыԥхьаӡа абызшәақәа рҽырыԥсахуеит .
Ажәақәеи аҳәамҭақәеи даҽа ҵакык роур рылшоит .
Иҟалап шәхатәы бызшәа аҽшаԥсахыз жәбахьазар .
Убас еиԥш рҽырыԥсахит Абиблиа аиҳарак злаҩыз ауриатә , насгьы абырзен бызшәақәа .
Иахьа ауриацәеи абырзенцәеи злацәажәо абызшәа абиблиатә аамҭақәа раан иҟаз ауриатә , насгьы абырзен бызшәақәа иреиԥшым .
Убри аҟынтә Анцәа Иажәа аилкаара зҭаху зегьы уи аиҭага иаԥхьалароуп , иахьатәи ауриатә , насгьы абырзен бызшәақәа здыруагьы уахь иналаҵаны .
Шьоукы ажәытәан излацәажәоз абырзен бызшәеи ауриатә бызшәеи рҵар рҭахуп , Абиблиа аоригинал ҩырақәа ирыԥхьарц азы .
Аха уи дара ирҭаху алҵшәа рзаанагом * .
Иахьа Абиблиа ма уи иахәҭаку ашәҟәқәа 3 200 бызшәа инареиҳаны рыла еиҭагоуп .
Ишаҳбо еиԥш , Иегова иҭахуп Иажәа « абшьҭрақәас , хылҵшьҭрақәас , бызшәақәас , жәларқәас иҟоу зегьы » ахәарҭа рзаанагарц .
( Уаԥхьа Аатра 14 : 6 . )
Уи еилых-еилаҵа ҟазымҵо , абзиабара злоу Анцәа еиҳагьы изааигәахара ҳгәазҭанаҵоит ( Аус . 10 : 34 ) .
Изларылукаауазеи акрал Иаков еиҭеигаз Абиблиа ?
Абиблиа злеиҭагаз абызшәақәагьы рҽырыԥсахуеит , убри аҟынтә аиҭагақәа аамҭақәак рышьҭахь иажәыр рылшоит .
Ҿырԥштәыс иааҳгап англыз бызшәала иҟоу Абиблиа аиҭага .
Акрал Иаков иеиҭага ҭыҵит 1611 шықәсазы .
Уи англыз бызшәала иҟаз зегь раҵкыс еицырдыруа Абиблиа аиҭага акәхеит , насгьы уи абызшәа анырра ӷәӷәа анаҭеит .
Иазгәаҭатәуп акрал Иаков ибиблиаҿы Анцәа ихьӡ ахьуԥыло шмаҷу .
Аиҭагаҩцәа ахьӡ « Иегова » Ажәытә Уасиаҭ аҿы ҭыԥқәак рҿы ауп рхы иахьадырхәо .
Аоригинал аҿы Анцәа ихьӡ ахьану Ауриатә Ҩырақәа рҿы дара Анцәа ихьӡ рыԥсахит нбан дула иҩу ажәа « ИҲАҚӘИҬУ » ала .
Аамҭақәак рышьҭахь иҭыжьыз аиҭагақәа рҟны уи ажәа Ақьырсиантә Бырзен Ҩырақәа жәеинраалақәак рҿы иуԥылоит .
Убасала акрал Иаков ибиблиа ҭзыжьыз ақәшаҳаҭхеит Анцәа ихьӡ Ауасиаҭ Ҿыц аҿы иуԥылалар шакәу .
Избан ҳара « Адунеи ҿыц аиҭага » ахә заҳшьо ?
Акрал Иаков ибиблиа шәышықәсала ишыҟазгьы , уа иуԥылоз ажәақәа ажәит .
Убас еиԥш азуҳәар алшоит Абиблиа раԥхьатәи егьырҭ аиҭагақәа .
Шаҟа аџьшьара ааҳарԥшуазеи иахьатәи абызшәала еиҭагоу Абиблиа — « Адунеи ҿыц аиҭага » ахьҳамоу !
Ари аиҭага шеибго ма хәҭа-хәҭала еиҭагоуп 150 бызшәа инареиҳаны рыла , убри аҟынтә уи Адунеи зегь иқәынхо ауаа реиҳараҩык аԥхьара рылшоит .
Еилыкка иҟоу , зеилкаара мариоу ари аиҭага абзоурала , Анцәа Иажәа иану ажәабжь ҳгәаҵанӡа инеиуеит ( Аԥсал .
118 : 97 , [ 119 : 97 , АдҾ ] ) . Аха « Адунеи ҿыц аиҭага » зегь раҵкыс изларылукаауа , Анцәа ихьӡ иахьахәҭоу иахьгылоу ауп .
7 , 8 . а ) Избан III ашәышықәсазы ҳ . ҟ . ауриацәа аӡәырҩы Ауриатә Ҩырақәа зырзеилымкаауаз ?
б ) Изакәызеи Асептуагинта ?
Зны-зынла адунеизегьтәи аполитикатә ԥсахрақәа анырра арҭон жәларбжьаратәи бызшәаны иҟало .
Дышԥеиҷаҳаи Анцәа урҭ аԥсахрақәа ауаа Абиблиа аилкаара ирԥырхагамхарц ?

Иаҳҳәап , раԥхьатәи 39 библиатә шәҟәы зҩыз израильаа , ма ауриацәа , роуп .
Зегь раԥхьаӡа « Анцәа иажәа гәрагарала изаҭәашьахаз » дара ракәын ( Рим .
3 : 1 , 2 ) . Аха III ашәышықәсазы ҳ . ҟ . ауриацәа аӡәырҩы рбызшәа рхашҭит .
Избан ?
Уи зыхҟьаз Александр Македонтәи ихаан Бырзентәыла аҳәаақәа рҽахьдырҭбааз ауп ( Дан .
8 : 5 — 7 , 20 , 21 ) . Уи аимпериа ду аҿы инхоз аӡәырҩы , ауриацәагьы уахь иналаҵаны , абырзен бызшәала ацәажәара иалагеит .
Убри аҟынтә урҭ реиҳараҩык Ауриатә Ҩырақәа реилкаара еиҳа-еиҳа ирцәыцәгьахон .
Ӡбашьас иамази уи ?
III ашәышықәса азбжазы ҳ . ҟ .
Абиблиа аҟынтә раԥхьатәи хә-шәҟәык ауриа бызшәа аҟынтә абырзен бызшәахьы еиҭаган .
Егьырҭ Ауриатә Ҩырақәа реиҭагара хыркәшан II ашәышықәсазы ҳ . ҟ .
Бырзен бызшәала иҟаз арҭ абиблиатә шәҟәқәа реиҭагақәа реизга Асептуагинта ҳәа ахьӡҵахеит .
а ) Ишԥарыцхрааи ауаа Асептуагинта , насгьы егьырҭ Абиблиа аиҭагақәа Анцәа Иажәа аилкаара ?
б ) Иарбан цыԥҵәахоу Ауриатә Ҩырақәа рҟынтә шәара зегь раасҭа ишәгәаԥхо ?
Абырзен бызшәала ицәажәоз ауриацәа , насгьы егьырҭ ауаа Асептуагинта рыцхрааит Ауриатә Ҩырақәа реилкаара .
Шәхаҿы иаажәг изакәытә цәаныррақәоу урҭ ирымаз ирызгәакьахаз абызшәала Анцәа Иажәа анраҳауаз , насгьы ианаԥхьоз !
Аамҭақәак рышьҭахь Абиблиа ахәҭақәа еицырдыруаз егьырҭ абызшәақәа рахь еиҭаган , иаҳҳәап , ассириатәи , готтәи , насгьы алаҭын бызшәақәа .
Ауаа зеилкаара мариаз абызшәала Иԥшьоу Аҩыра ианаԥхьоз , урҭ , ҳәарада , ҳара ҳаиԥш иргәаԥхоз алыркаауан .
( Уаԥхьа Аԥсалом 118 : 162 — 165 , [ 119 : 162 — 165 , АдҾ ] . )
Ишаҳбаз еиԥш , Анцәа Иажәа еиқәхеит жәларбжьаратәи абызшәа аҽшаԥсахуазгьы .
Избан Џьон Уиклиф ихаан ауаа Абиблиа аԥхьара зрылымшоз ?
Лассы-лассы амчра змаз ауаа егьырҭ Абиблиа аԥхьара ирԥырхагахон .
Аха иҟан згәы аартыз ауаа урҭ ииашамыз рҽазышәарақәа ирҿагылоз .
Урҭ дыруаӡәкын XIV ашәышықәсазы инхоз англыз динҭҵааҩ Џьон Уиклиф .
Уи агәра ганы дыҟан ауаа зегьы Анцәа Иажәа аԥхьара алшара шрымазар акәу .
Аха усҟантәи аамҭақәа раан Англиа инхоз ауаа реиҳараҩык уи ашәҟәы аԥхьара алшара рымамызт .
Избан ?
Актәи , ауаа реиҳараҩык Абиблиа рзаахәомызт , избанзар уи напыла ихырҩылаауан , урҭ ахҩылаақәа даара рыхә цәгьан .
Аҩбатәи , ауаа реиҳараҩык аԥхьашьа рыздыруамызт .
Дара ауахәамақәа рҿы Абиблиа ишаԥхьоз анраҳауазгьы уи рзеилкаауамызт , избанзар ауахәамаҿы рхы иадырхәоз аиҭага ( Вульгата ) лаҭын бызшәала акәын ишыҟаз .
Уи абызшәа абжьаратәи ашәышықәсақәа раан уаҳа рхы иадырхәомызт , насгьы ауаа уи зынӡа ирзеилкаауамызт .
Ишԥарылшеи нас дара зыхә ҳараку абиблиатә ҵабыргқәа рыԥшаара ? ( Ажәам .
2 : 1 — 5 ) . Џьон Уиклифи егьырҭ ауааи ирылшоз зегь ҟарҵон Анцәа Иажәа ауаа зегьы ирымазарц азы .
Ишәымоума шәара уи аҩыза агәаҳәара ?
( Шәахәаԥш абзац 11 . )
Иарбан лҵшәақәоу Уиклиф ибиблиа иаанагаз ?
1382 шықәсазы иҭыҵит англыз бызшәала еиҭагаз Абиблиа , уи Уиклиф ибиблиа ҳәа еицырдыруа иҟалеит .
Џьон Уиклиф ишьҭанеицәа уи Абиблиа даара иргәаԥхеит .
Анцәа Иажәа ауаа ргәаҵанӡа анагара зҭахыз Уиклиф ишьҭанеицәа қыҭак аҟынтә даҽа қыҭак ахь шьапыла Англиа зегь иакәшеит .
Дара лассы-лассы ауаа Уиклиф ибиблиа аҟынтә ацыԥҵәахақәа ирзаԥхьон , насгьы напыла иҩыз ахҩылаақәа рзынрыжьуан .
Урҭ ажәабжьҳәаҩцәа иҟарҵоз аҽазышәарақәа рыбзоурала ауаа еиҭа Анцәа Иажәахь аинтерес рызцәырҵит .
Ишԥазнеи адиннапхгаҩцәа Уиклиф ибиблиа , насгьы уи ишьҭанеицәа иҟарҵоз аҽазышәарақәа ?
Ишԥазнеи адиннапхгаҩцәа ари зегьы ?
Дара Уиклиф ибиблиеи иареи даараӡа ирцәымыӷхеит .
Адиннапхгаҩцәа рыԥсахы еибакны Уиклиф ишьҭанеицәа рышьҭашәарыцара иалагеит . Дара ирыԥшаауаз Уиклиф ибиблиақәа зегьы ықәырхуан .
Уиклиф данԥсы ашьҭахьгьы , уи аеретик ҳәа изырҳәеит .
Аха иалшома иԥсхьоу иахьырхәра ?
Уеизгьы , адиннапхгаҩцәа адҵа ҟарҵеит Уиклиф ибаҩқәа анышә иҵхны , ибылны аӡиас Свифт иарҭарц .
Аха адиннапхгаҩцәа ирылшомызт Абиблиа аԥхьареи аилкаареи зҭахыз ауаа ирԥырхагахар .
Анаҩстәи ашәышықәсақәа рзы Европа , иара убас егьырҭ атәылақәа рҿы ауаа еилыркаауаз абызшәахьы Абиблиа аиҭагареи акьыԥхьреи иалагеит .
Зыгәра ганы ҳаҟоузеи ҳара , насгьы ишԥарӷәӷәо уи ҳагәрахаҵара ?
Асептуагинта , Уиклиф ибиблиа , акрал Иаков ибиблиа , насгьы егьырҭ аиҭагақәа иԥшьоу адоуҳа рыҵан ҳәа иԥхьаӡатәым .
Аха Абиблиа аиҭагаратә ус аҭоурых ҳаназхәыцуа , ҳара еилыкка иаҳбоит Иегова ишиҳәахьаз еиԥш Иажәа шиихьчаз .
Иамырӷәӷәаӡои уи ҳагәрахаҵара Иегова ҳзықәиргәыӷыз зегьы шынаигӡо ? ( Иис . Н . 23 : 14 ) .
Ҳгәашԥазҭанаҵо Анцәа Иажәа Анцәа еиҳаны бзиа ибара ?
Абиблиа ҳаамҭақәа рҟынӡа ишааиз ҳаназхәыцуа , уи Иегова еиҳагьы бзиа ибара иҳацхраауеит * .
Избан уи Иажәа зҳаиҭаз , насгьы уи ихьчоит ҳәа ҳзақәиргәыӷыз ?
Избанзар иара бзиа ҳаибоит , насгьы хәарҭа ҳзаазго ҳирҵар иҭахуп .
( Уаԥхьа Исаиа 48 : 17 , 18 . )
Ҳара уи бзиа даҳбалар , насгьы изакәанқәа наҳагӡалар , ибзиабаразы аџьшьара иаҳҭалоит ( 1 Иоанн 4 : 19 ; 5 : 3 ) .
Ҳазлацәажәозеи анаҩстәи астатиаҿы ?
Ҳара Абиблиа ахә ҳаракны иаҳшьозар , уи баша асаба аақәҳауа иқәзаалаӡом .
Ишԥаҳалшо Анцәа Иажәа аԥхьара еиҳаны ахәарҭа ҳзаанагалартә аҟаҵара ?
Иҟаҳҵар ҳалшозеи ажәабжь заҳҳәо ауаа Абиблиа иазхьаҳарԥшырц азы ?
Ишԥарылшо аишьцәа аизараҿы асцена аҟынтә иддырҵо Абиблиа шьаҭас ишамоу агәра агара ?
Арҭ азҵаарақәа рҭак анаҩстәи астатиаҿы еилҳаргоит .
Шәахәаԥш ноиабр 1 , 2009 шықәсазы иҭыҵыз ажурнал « Сторожевая башня » аҿы иаагоу астатиа « Нужно ли учить еврейский и греческий ? » .
Шәахәаԥш арамка « Ари ахәаԥшра иаԥсоуп » .
Апрель 3 , 2017 шықәсазы Уорвик ( аштат Ниу-Иорк , Еиду Аштатқәа ) иҟоу ихадоу адунеизегьтәи аусбарҭаҿы иаатит абиблиатә музеи .
Уи амузеи аҿы есымша иҟоу ацәыргақәҵа иахьӡуп « Абиблиеи Анцәа ихьӡи » .
Иҿыцу ари амузеи аҿы иҟоуп даҽа цәыргақәҵак , уа иубоит адунеи аҿы зхыԥхьаӡара маҷу Абиблиақәеи Анцәа Иажәа иадҳәалоу еиуеиԥшым амаҭәарқәеи .


Шәааҳаԥхьоит ихадоу аусбарҭаҿы иҟоу ари амузеии егьырҭ амузеиқәеи рахь .
« Анцәа иажәа ԥсҭазаара амоуп , аус ауеит » ( АУР . 4 : 12 ) .
АШӘАҚӘА : 96 , 94
. . ҳаԥсҭазаараҿы ?
. . ажәабжьҳәараҿы ?
. . асцена аҟынтә ианыдҳарҵо ?
Агәра ҳзыргозеи ҳара Анцәа Иажәа аус шауа ?
( Шәахәаԥш астатиа алагамҭаҿы иаагоу асахьа . )
АНЦӘА имаҵзуҩцәа агәра ргоит Анцәа Иажәа ԥсҭазаара шамоу , насгьы аус шауа ( Аур . 4 : 12 ) .
Ҳара иаҳбахьеит Абиблиа ҳаԥсҭазаара , ма егьырҭ рыԥсҭазаара аԥсахразы амч шамоу .
Ҳашьцәеи ҳаҳәшьцәеи шьоукы уаанӡа иӷьычуан , анаркотикқәа рыдыркылон , насгьы гәаԥхашәадарала рхы мҩаԥыргон .
Даҽа шьоукы ари адунеи аҿы ахьӡи-аԥшеи ма аԥара рыман , аха уеизгьы ак рызхомызт ( Еккл .
2 : 3 — 11 ) . Иҟоуп имаҷымкәа аҿырԥштәқәа згәы каҳахьаз ауаа Анцәа Иажәа агәыӷра шырнаҭаз ҳзырбо .
Шәара ишәгәаԥхозар акәхап « Абиблиа аԥсҭазаара аԥсахуеит » ҳәа хьӡыс измоу астатиақәа рҿы урҭ ахҭысқәа рыԥхьара .
Аха ауаа ақьырсиантә ԥсҭазаара иананыло ашьҭахьгьы , Анцәа Иажәа ацхыраарала Анцәеи дареи реизыҟазаашьақәа дырӷәӷәоит .
Иаажәга аҿырԥштәы актәи ашәышықәсазы ауаа Анцәа Иажәа шырныруаз узырбо .
Иџьаҳшьалароума ҳаамҭазы аӡәырҩы ауаа Абиблиа аҵара абзоурала рыԥсҭазаара шьаҭанкыла иахьырыԥсахыз ?
Мап .
Ус еиԥш иҟоу ахҭысқәа иаҳгәаладыршәоит ажәҩан аҿы анхара агәыӷра змаз актәи ашәықәсазы инхоз ақьырсианцәа .
( Уаԥхьа 1 Коринфаа рахь 6 : 9 — 11 . )
Анцәа Иаҳра змоуа ауаа рыӡбахә аниҳәоз , апостол Павел иациҵеит : « Шәарҭ шәахьтә шьоукы абраҟа зыӡбахә ҳәоу злаҟаз шәалаҟан » .
Аха Абиблиеи Анцәа иԥшьоу идоуҳаи рыбзоурала дара аҽыԥсахра рылшеит .
Аҵабырг амҩа иананыла ашьҭахьгьы , шьоукы агәнаҳа ӷәӷәақәа ҟарҵеит , убри аҟынтә Анцәеи дареи реизыҟазаашьақәа реиҭашьақәыргылара рықәшәеит .
Абиблиаҿы иҳәоуп актәи ашәышықәсазы Анцәа идоуҳала иалхыз қьырсианк аизара далырцеит , аха аамҭак ашьҭахь уи иҽыриашаны дхынҳәит ҳәа ( 1 Кор . 5 : 1 — 5 ; 2 Кор .
2 : 5 — 8 ) . Ҳара даара ҳаигәырӷьоит Анцәа Иажәа абзоурала ҳашьцәеи ҳаҳәшьцәеи рыԥсҭазаара аԥсахра ахьрылшаз .
Еилҳаргозеи ари астатиаҿы ?
Иегова амч ду змоу Иажәа ҳамҭас иҳаиҭеит , насгьы ҳара уи ишахәҭоу еиԥш ҳхы иаҳархәалар ҳҭахуп ( 2 Тим . 2 : 15 ) .
Ари астатиаҿы ҳара еилҳаргоит уи аҟаҵара шҳалшо 1 ) ҳаԥсҭазаараҿы , 2 ) ажәабжь анаҳҳәо , насгьы 3 ) асцена аҟынтә ианыдҳарҵо .
Ари ахцәажәара ҳацхраауеит иҳахәо ҳзырҵо , иҳаиҷаҳауа жәҩантәи Ҳаб иахь абзиабареи аџьшьареи раарԥшра ( Ис . 48 : 17 ) .
а ) Иҟаҵалатәузеи Анцәа Иажәа ҳнырларц азы ?
б ) Ишԥашәыԥшаауеи шәара Абиблиа аԥхьаразы аамҭа ?
Анцәа Иажәа ҳнырларц азы , ҳара уи иааиԥмырҟьаӡакәа ҳаԥхьалароуп ( Иис . Н .
1 : 8 ) .
Ҳәарада , ҳара даара ҳаилахоуп , аха иҳамоу аусқәа хадазаргьы , урҭ Абиблиа аԥхьара иаҳԥырхагамхалароуп .
( Уаԥхьа Ефесаа рахь 5 : 15 , 16 . )
Аӡәырҩы Иегова ишаҳаҭцәа еиуеиԥшым азнеишьақәа рыԥшаауеит есыҽны Абиблиа иаԥхьаларц азы , иаҳҳәап , ашьыжь , ахәылбыҽха , ма шьыбжьон .
Дара аԥсаломшәаҳәаҩ имаз ацәаныррақәа рымоуп , уи иҳәеит : « Бзиа ишԥазбо Уара узакәан !
Иаахәлаанӡа иара ауп сзызхәыцуагьы » ( Аԥсал .
118 : 98 [ 119 : 97 , АдҾ ] ) . 5 , 6 . а ) Избан Абиблиаҿы ҳзыԥхьо азхәыцра зхадоу ?
б ) Ишԥашәылшо азхәыцра ахәарҭа шәзаанагаларц аҟаҵара ?
в ) Иарбан хәарҭоу шәара хаҭала ишәзаанаго Анцәа Иажәа аԥхьареи азхәыцреи ?
Ҳара Абиблиа аԥхьара адагьы , ҳзыԥхьо ҳазхәыцлароуп ( Аԥсал .
1 : 1 — 3 ) . Убасҟан ауп ҳара уа иану алабжьарақәа ҳхы иаҳархәар анҳалшо .
Абиблиа аԥхьаразы ҳхы иаҳархәозаалакгьы , икьыԥхьу ашәҟәы ма аелектронтә ҭыжьымҭа акәзаргьы , хықәкыс иҳамоу уи ҳгәаҵанӡа анагара ауп .
Ишԥаҳалшо Абиблиа иану азхәыцшьа ҳҵар ?
Ақьырсианцәа аӡәырҩы Абиблиа ианаԥхьо , лассы-лассы иааҭгыланы абас еиԥш иҟоу азҵаарақәа ирызхәыцуеит : еилыскаазеи Иегова изкны ?
Исылшома ари абиблиатә цыԥҵәахаҿы иану апринцип сыԥсҭазаараҿы ақәныҟәара ?
Аус здызулар сылшозеи еиҭа ?
Анцәа ҳиҳәаны Иажәа ҳаназхәыцуа , уи еиҳагьы ҳгәазҭанаҵоит уа иану алабжьарақәа рықәныҟәара .
Усҟан ҳара Анцәа Иажәа ҳаԥсҭазаара шаҟа ианырыр алшо ҳбоит ( 2 Кор . 10 : 4 , 5 ) .
Ишԥаҳалшо Анцәа Иажәа ажәабжьҳәараҿы алҵшәа аанагалартә еиԥш ҳхы иаҳархәалар ?
Ишԥаҳалшо Анцәа Иажәа ажәабжьҳәараҿы алҵшәа аанагалартә еиԥш ҳхы иаҳархәалар ?
Актәи , иаҭахуп ажәабжь анаҳҳәо ма егьырҭ ианыдҳарҵо лассы-лассы уи ҳхы иаҳархәалар .
Иашьак иҳәеит : « Ҩнаҭацыԥхьаӡа Иегова ихаҭа дшәыцны ажәабжь шәҳәозҭгьы , шәхы шԥамҩаԥыжәгарыз : шәымацара шәцәажәалозу , ма иара дцәажәалартә еиӷьышәшьозу ? »
Ҳара егьырҭ ажәабжь анырзеиҭаҳҳәо абиблиатә жәеинраалақәа ҳрыԥхьозар , Иегова ауаа драцәажәартә алшара иаҳҭоит .
Лассы-лассы ҳазхәыцны иалҳхуа ажәеинраала ауаҩы еиҳа игәаҵанӡа инеир алшоит ҳажәақәа раасҭа ( 1 Фес .
2 : 13 ) . Шәхы шәазҵаа : « Идсырбома сара Анцәа Иажәа ауаа , уи азы алшара ансымоу ? »
Избан ажәабжь бзиа анаҳҳәо , абиблиатә жәеинраалақәа рыԥхьара мацара зазымхо ?
Ҳәарада , ажәабжь ззеиҭаҳҳәо ауаҩы абиблиатә жәеинраалақәа изаԥхьара мацара азхаӡом .
Избан ?
Избан акәзар актәи ашәышықәсазы ишыҟаз еиԥш , иахьагьы аӡәырҩы Абиблиа иану аилкаара рцәыцәгьоуп , ма зынӡагьы ирзеилкаауам ( Рим .
10 : 2 ) .
Убри аҟынтә иахәҭам ауаҩы ажәеинраала ҳаизаԥхьазар , иаразнак еиликаауеит ҳәа аԥшра .
Иахәҭоуп ажәеинраалаҿы ихадоу азхәыцрақәа ралкаара , иаҳҳәап , урҭ еиҭа инаҵшьны ҳрыԥхьар , насгьы иеилҳаркаар ҳалшоит .
Ажәабжь ззеиҭаҳҳәо ирызнаҳго ажәабжь рыхшыҩи ргәи аҟынӡа инеирц азы ус аҟаҵара даара ихадоуп .
( Уаԥхьа Лука 24 : 32 . )
Иаҳҳәар ҳалшозеи абиблиатә жәеинраала ҳаԥхьаанӡа , ауаҩы Абиблиа пату ақәиҵарц азы ?
Иаажәга аҿырԥштәы . Ҳара ауаҩы Абиблиа пату ақәиҵаларц ҳҭахуп .
Убри аҟынтә абиблиатә жәеинраала ҳаԥхьаанӡа , иахәҭоуп иҟаҳҵо адгала ибзианы ҳазхәыцыр .
Ҳара иаҳҳәар ҳалшоит : « Шәааи уи аганахь ала Ҳазшаз ииҳәо ҳахәаԥшып » .
Ақьырсиантә динхаҵара змам ауаҩы иаҳҳәар ҳалшоит : « Шәахәаԥш Иԥшьоу Аҩыра иаҳәо » .
Адинхаҵарахь аинтерес змам ауаҩы дҳақәшәазар , иаҳҳәар ҳалшоит : « Ишәаҳахьазма шәара ари акыр зхыҵуа иҟәыӷоу аҳәамҭа ? »
Ҳара ауаа зегь шеиԥшым еилаҳкаауеит , убри аҟынтә досу зегьы аинтерес рызцәыраҳгарц азы , еиуеиԥшым азнеишьақәа ҳхы иаҳархәоит ( 1 Кор .
9 : 22 , 23 ) . а ) Иарбан хҭысу иашьак дзықәшәаз ?
б ) Иаҳзеиҭашәҳәа ауаҩы абиблиатә жәеинраала шәизаԥхьаны игәаҵанӡа ишнажәгаз .
Аӡәырҩы агәра ргеит Анцәа Иажәа ауаа даараӡа анырра шырнаҭо .
Абар ҿырԥштәык .
Иашьак зықәрахь инеихьаз акыршықәса ҳпубликациақәа ирыԥхьоз хаҵак аҩынтә раан диҭааит .
Аиашьа ус баша « Ахьчаратә бааш » аҵыхәтәантәи аҭыжьымҭа изныжьра адагьы , иӡбеит уи ажурнал аҿы иаагаз атема иаҵанакуаз ажәеинраала дизаԥхьарц .
Иара 2 Коринфаа рахь 1 : 3 , 4 даԥхьеит , уа иануп : « Агәыразреи агәыжьжьареи Рынцәа . . . гәаҟрас иҳамақәоу зегьы ҳрылигоит , ҳгәы ижьжьоит » .
Уи ахаҵа арҭ ажәақәа игәаҵанӡа инеит , убри аҟынтә иара аиашьа урҭ ажәеинраалақәа деиҭарыԥхьарц диҳәеит .
Иара иҳәеит уи аамҭазы иԥҳәыси иареи даараӡа агәырҭынчра рҭахын , убри аҟынтә Абиблиа иаҳәо еиҳаны еиликаар иҭаххеит ҳәа .
Ишаҳбо еиԥш , Анцәа Иажәа ииашаҵәҟьаны аус ауеит , уи амаҵзураҿы ҳхы ианаҳархәо ( Аус .
19 : 20 ) . Иарбан ҭакԥхықәроу ирыду асцена аҟынтә идзырҵо аишьцәа ?
Ҳара зегьы даара иаҳгәаԥхоит аизарақәеи аконгрессқәеи рҭаара .
Уа Иегова ҳимҵахырхәоит .
Иара убас уа ҳара ахәарҭа ду ҳзаазго адоуҳатә дыррақәа ҳауеит .
Аишьцәа ҳаҭыр дуны ирыԥхьаӡоит аизарақәа рҿы асцена аҟынтә егьырҭ дырҵара .
Убри аамҭазгьы дара еилыркаалароуп аҭакԥхықәра ду шрыду ( Иак .
3 : 1 ) . Аишьцәа иаҳдырҵо Абиблиа шьаҭас иамоу иамаму агәра ганы иҟазар ауп .
Асцена аҟынтә арҵара дҵас ишәыдзар , ишԥашәылшо Абиблиа аҵыхәтәанынӡа шәхы иашәырхәар ?
Ишԥаилшо аиашьа иажәахә Абиблиа шьаҭас иамоу иамаму агәра агара ?
Ишәҳәо ажәахә Иԥшьоу Аҩыра шьаҭас иамоу иамаму гәашәҭала ( Иоанн 7 : 16 ) .
Иаанагозеи уи ?
Актәи , шәҽазышәшәала шәажәахә аҿы ахҭысқәеи , аҿырԥштәқәеи , шәҳәашьеи абиблиатә жәеинраалақәа раасҭа ихадоу аҭыԥ аанырымкылаларц .
Иара убас ишәгәалашәоз , Абиблиа аҟынтәи ажәеинраалақәа рыԥхьареи урҭ шьаҭас иҟаҵаны арҵареи шеиԥшым .
Мыцхәы ажәеинраалақәа шәрыԥхьалар , иҟалап аӡырҩцәа жәеинраалакгьы рызгәнымкылар .
Убри аҟынтә иалышәхша ажәеинраалақәа ибзианы шәрызхәыцла , насгьы урҭ шәрыԥхьарц , идеилшәыркаарц , ианаалоу аҿырԥштәы аажәгарц , насгьы урҭ рхы ишадырхәаша дшәырбарц азы аамҭа алышәх ( Неем .
8 : 8 ) . Ажәахә аорганизациа иаҳнаҭо аплан шьаҭас иамазар , уи аплан , насгьы уа иаагоу азхьарԥшқәа ҭышәҵаа .
Еилышәкаа аплан аҿы иаагоу апунктқәеи абиблиатә жәеинраалақәеи шеидҳәалоу .
Анаҩс убарҭ апунктқәа раарԥшра ишәыцхраауа ажәеинраалақәа алышәх .

Аха зегь раԥхьа иргыланы , Иегова шәиҳәала Иажәа аҟынтә иаагоу азхәыцрақәа егьырҭ деилыркаара дшәыцхраарц азы .
( Урыԥхьа Ездра 7 : 10 ; Ажәамаанақәа 3 : 13 , 14 . )
а ) Ишԥалныри иаҳәшьак аизараҿы илаҳаз абиблиатә жәеинраалақәа ?
б ) Ишԥашәныри шәара аизараҿы абиблиатә жәеинраалақәа шеиҭарҳәоз ?
Австралиа инхо иаҳәшьак аизараҿы илаҳаз абиблиатә жәеинраалақәа даара лгәаҵанӡа инеит .
Данхәыҷыз лара илхылгаз рацәан .
Аха абиблиатә жәабжь анлаҳа , уи лыдылкылеит , насгьы лыԥсҭазаара Иегова изылкит .
Уеизгьы лара Иегова бзиа дшибо аҵыхәтәанынӡа агәра лызгомызт .
Аха ԥыҭрак ашьҭахь уи аганахь ала алак-ҩакра даҟәыҵит .
Илыцхраазеи уи ?
Аизараҿы абиблиатә жәеинраалақәа еилдыргон , лара урҭ рызхәыцра далагеит , насгьы Аҩыра иану егьырҭ ажәеинраалақәа ирыдылҳәалеит * .
Ишәаҳахьома шәара аизараҿы ма аконгресс аҿы даараӡа шәгәаҵанӡа инеиз абиблиатә жәеинраалақәа ? ( Неем .
8 : 12 ) . Ишԥаҳалшо Анцәа Иажәазы аџьшьара ааҳарԥшыр ?
Иаашәырԥшуама шәара Иегова иахь аџьшьара Иажәа , Абиблиа , азы ?
Иара уи ҳамҭас ҳаҭара адагьы , уи наӡаӡа ишҳамазаауа ҳақәиргәыӷит ( 1 Пиотр 1 : 24 , 25 ) .
Ҳара иааиԥмырҟьаӡакәа Анцәа Иажәа ҳаԥхьалар ауп , уа иану алабжьарақәа ҳаԥсҭазаараҿы ҳрықәныҟәалар ауп , насгьы егьырҭ ҳрыцхрааларц азы ҳхы иаҳархәалар ауп .
Убас ҳара зыхә ҳараку Иегова Иажәа бзиа ишаҳбо шьақәҳарӷәӷәоит , аха зегь раасҭа ихадоу , уи Автор иахь абзиабареи аџьшьареи ааҳарԥшуеит .
Шәахәаԥш арамка « Уи даараӡа лыԥсҭазаара аԥсахит » .
Еснагь Абиблиа шәаԥхьала .
Шәзыԥхьо еснагь шәазхәыцла .
Еилышәкаауа шәхы иашәырхәала .
Лассы-лассы Абиблиа шәхы иашәырхәала .
Ихадоу ажәақәа алкааны идеилшәыркаала .
Абиблиа аҟынтә ажәеинраала шәаԥхьаанӡа шәахцәажәа , ауаҩы уи патуқәҵарала дазнеирц азы .
Шәажәахә Абиблиа шьаҭас иамоу иамаму агәра жәга .
Шәҽазышәшәала шәажәахә аҿы ахҭысқәеи , аҿырԥштәқәеи , шәҳәашьеи абиблиатә жәеинраалақәа раасҭа ихадоу аҭыԥ ааннамкылаларц .
Абиблиатә жәеинраалақәа деилшәыркаала , урҭ ишрықәныҟәалатәу дшәырбала , насгьы ианаало лабҿабатәи аҿырԥштәқәа аажәгала .
Викториа аҵабырг лдыруан , аха акыршықәса Анцәа бзиа дшибо агәра лызгомызт .
Илыцхраазеи лара ?
Абар еиҭалҳәо .
« Сҽанӡаасх ашьҭахь 15 шықәса анҵы ауп схәыцшьа аҽаԥсахуа ианалага .
Зны Аҳратә Зал аҿы иҟаз ажәахә аҿы . . . ажәахә змаз аиашьа далацәажәеит Иаков 1 : 23 , 24 .
Арҭ ажәеинраалақәа рҿы Анцәа Иажәа асаркьа иаҿырԥшуп , уи асаркьа ҳананыԥшыло , Иегова ҳшибо еиԥш ҳхы ҳбоит .
Сара сазхәыцит : Иегова дышсыхәаԥшуа аума сара схы сшахәаԥшуа ?
Раԥхьа сара уи ахәыцра ԥхасцеит .
Сара уеизгьы сгәы иаанагон Иегова бзиа сибоит ҳәа агәыӷра сылшом ҳәа .
Мышқәак рышьҭахь сара саԥхьеит Исаиа 1 : 18 — сыԥсҭазаара зыԥсахыз абиблиатә жәеинраала .
Уа иаагоуп Иегова иажәақәа : „ Шәааи , ҳаизыҟазаашьақәа еилҳаргап . . .
Шәыгәнаҳақәа ицәаԥшьу аба еиԥшзаргьы , асы еиԥш ишкәакәахоит “ .
Иегова сара исеиҳәозшәа збон : „ Вики , бааи ҳаизыҟазаашьақәа еилҳаргап .
Сара быздыруеит , быгәнаҳақәагь здыруеит , бгәы иҭоугьы здыруеит — бзиа бызбоит “ .
Уи ауха сзыцәомызт .
Сара уеизгьы Иегова бзиа сшибо агәра сгомызт , аха Иисус Христос иҿыхратә ԥсхҭынҵара азхәыцра салагеит .
Усҟан сара еилыскааит : Иегова акыраамҭа сара сахь ачҳара ааирԥшуеит , насгьы зегь рыла бзиа сшибо сирбоит .
Сара абас еиԥш иасҳәозшәа алҵуан : „ Убзиабара сызхаӡом .
Уԥа иԥсхҭынҵара сыгәнаҳақәа зыҿнахӡом “ .
Уи Иегова иҳаиҭаз аҿыхра мап ацәыскызшәа иаҩызан .
Аха уажәшьҭа уи аҳамҭа сазхәыцуа саналага , сара избеит Иегова бзиа сшибо » .
3 « Бзиа ҳаибабалап . . . иааҳарԥшуа ҳуси ҳиашареи рыла »
Ииашоу ақьырсианцәа гәыкала иҟоу абзиабара аадырԥшуеит .
Ари астатиаҿы ҳара еилҳаргоит уи шаарԥшлатәу жә-знеишьак ( 2 Кор .
6 : 6 ) . 9 Аҵабырг « аизыразра акәым . . . аса » ауп иаанаго
Иегова имаҵ ахьаҳуа азы зны-зынла ҳҭынхацәа анаҳҿагыло ыҟоуп .
Ари астатиа аҟынтәи ҳара еилаҳкаауеит ҳҭынхацәа рҿагылара ицәырнаго ауадаҩрақәа қәҿиарала ишыриааилатәу .
15 Аԥааимбар Захариа ибарақәа .


Ишԥаҳныруеи урҭ ҳара ?
21 Шәзыхьчо аҽыуардынқәеи агәыргьыни
Арҭ астатиақәа рҿы еилыргоуп Захариа афбатәи , абыжьбатәи , аабатәи ибарақәа .
Афбатәии абыжьбатәии абарақәа ҳацхраауеит Анцәа иԥшьоу иорганизациаҿы имаҵ ахьаҳуа еиҳагьы ахә ашьара .
Аабатәи абара иаанарԥшуеит Иегова ижәлар шиихьчо , иара ишигәаԥхо еиԥш имаҵ руларц азы .
27 Абиографиа . Иегова иҳәатәы хазҵо дырзылԥхоит
31 Аус қьиа аҵабырг аԥшаара иацхрааит
32 Ижәдыруама шәара ?
АБИОГРАФИА
Еиҭалҳәеит Олив Маттиуз
« Ҳара ҳахиоуп ! »
Арҭ ажәақәа рыла схаҵеи сареи , иара убас сашьа иԥҳәыси иареи иҷыдоу амаҵзура хкы аҽалархәразы ааԥхьара ҳадаҳкылеит .
Избан ари ааԥхьара зҳадаҳкылаз , насгьы дышԥаҳзылԥхеи Иегова ?
Ишәзеиҭасҳәап сҭоурых .
САРА сиит 1923 шықәсазы Иоркшир иҟоу Ҳемсуерт ақалақь аҿы ( Англиа ) .
Сара дсыман исеиҳабыз аиашьа Боб .
Жә-шықәса раҟара ансхыҵуаз , саб иԥшааит амцдинхаҵара ауаа шажьоз ахьаныз шәҟәқәак .
Арҭ ашәҟәқәа саб анырра ӷәӷәа ирҭеит .
Шықәсқәак анҵы ҳаҩныҟа дааит Боб Аткинсон .
Иара апатефон ала аиашьа Рутерфорд иажәахә ҳзаҿеикит .
Ҳара еилаҳкааит уи ажәахә зҳәоз ауаҩы саб дзыԥхьаз ашәҟәқәа ҭзыжьыз аорганизациа дшаҵанакуаз .
Сҭаацәа аиашьа Аткинсон идыргалеит Абиблиа иазкны зхыԥхьаӡара рацәаз ҳазҵаарақәа рҭак ҟаиҵаларц азы есыхәылбыҽха дааны уаххьа ҳацифаларц .
Ҳара иашьак иҩнаҿы имҩаԥысуаз аизарақәа рахь ааԥхьара ҳарҭеит , уанӡа киломтрақәак бжьан .
Ҳара иаразнак ҳақәшаҳаҭхеит , уи ашьҭахьгьы Ҳемсуерт уиаҟара идумыз аизара шьақәгылеит .
Аамҭақәак рышьҭахь азоналтә маҵзуҩцәа ( усҟан араионтә хылаԥшҩцәа убас ирышьҭан ) ҳара ҳҿы аангылара иалагеит , уи инеиҳангьы ҳааигәара инхоз апионерцәа шьыбжьхьа еицаҳфарц азы ааԥхьара раҳҭон .
Урҭ аишьцәеи аиаҳәшьцәеи даара ибзиоу анырра сырҭеит .
Ҳҭаацәа рхатә наплакы аадыртит , аха саб сашьа иеиҳәеит : « Пионерс амаҵ аура уҭахызар , уи мап ацәаҳкыр ауп » .
Боб дақәшаҳаҭхеит . 21 шықәса анихыҵуаз хазы анхара далагеит , насгьы пионерс дҟалеит .
Ҩышықәса рышьҭахь , 16 шықәса ансхыҵуаз , саргьы пионерс амаҵ аура салагеит .
Аԥсшьарамшқәа раан ажәабжьҳәара егьырҭ срыццон , аха еиҳарак схала ажәабжь сҳәон .
Схы иасырхәон ажәабжьҳәаразы иҟаз акарточкақәеи апатефони .
Иегова дысзылԥхеит — ԥҳәыск Абиблиа лырҵара салагеит , насгьы уи аԥҳәыс хара имгакәа аӡы лыҽӡаалхит .
Аҵыхәтәаны аӡәырҩы лыуацәагьы Иегова ишаҳаҭцәахеит .
Шықәсык ашьҭахь иҷыдоу пионерс сҟарҵеит , амаҵзураҿы ҩызас дысзыҟалеит Мери Ҳеншалл .
Ҳара амаҵ ҳуан аӡәгьы идым Чешир атерриториаҿы .
Аҩбатәи адунеизегьтәи аибашьра аилашымҭаз аҳәса аусура рыдырҵеит аруаа ацхыраара рыҭаразы .
Адинмаҵзуҩцәа ари аус аҟынтә рхы иақәиҭын , ҳаргьы , иҷыдоу апионерцәа , ҳазыԥшын ари алшара хауеит ҳәа .
Аха аӡбарҭа уи алшара ҳнамҭеит , убри аҟынтә 31 мшы ҳәа сҭаркит .
Анаҩстәи ашықәс азы 19 анысхыҵ , атәыла аиҳабыра ирасҳәеит схаҵара азин шыснамҭо аибашьра ацара .
Аӡбарҭа аҿаԥхьа ҩынтә аҭак ҟасҵахьан , аха аҩынтәраангьы сус аҵыхәтәанынӡа инарымгеит .
Уи аамҭа зегь Иегова иԥшьоу адоуҳа шсиҭоз , насгьы сыширӷәӷәоз збон , снапы икызшәа сгәы иабон ( Ис . 41 : 10 , 13 ) .
1946 шықәсазы сара Артур Маттиуз сиабадырит .
Иара арра ацара мап ахьацәикыз азы хымз абахҭа дҭакын , аха ааскьа дҭыҵит , насгьы Ҳемсуерт иҷыдоу пионерс амаҵ зуаз иашьа Деннис иахь дааит .
Дара ианыхәыҷыз инаркны раб иҟынтә Иегова иӡбахә раҳаит , насгьы ианхбыџыз рыҽӡаархит .
Хара имгакәа Деннис Ирландиаҟа амаҵ аура дрышьҭит , убри аҟынтә Артур ҩызада дынхеит .
Сҭаацәа иқәыԥшыз , агәацԥыҳәара злаз ари апионер ихы шымҩаԥигоз ргәаԥхеит , убри аҟынтә дара рҿы дынхаларц идыргалеит .
Сҭаацәа рахь саннеиуаз Артури сареи асаанқәа еицаҳаӡәӡәон .
Аамҭак ашьҭахь асаламшәҟәқәа еимаҳдо ҳалагеит . 1948 шықәсазы Артур еиҭах хымз ҳәа дҭаркит .
Ианвар 1949 шықәсазы ҳара ҳаибагеит , насгьы алшара ҳаманаҵы ҳаамҭа зегь амаҵзура иазаҳкларц ҳаӡбеит .
Ҳара ирмариоу аԥсҭазаара амҩаԥгара ҳҽазаҳшәон , убри аҟынтә аԥсшьарамшқәа раан маҷк аԥара ҳарҳарц азы ашәыр ҳаҟәшәон .
Иегова даҳзылԥхон , убри аҟынтә ҳара анаҩсгьы пионерс амаҵ аура ҳалшон .
Ҳемсуерт , ҳчара ашьҭахь дук мырҵыкәа . 1949 шықәса
Шықәсык инеиҳаны ашьҭахь Аҩадатәи Ирландиаҟа ҳаиасырц иҳаҳәеит зны ақалақь Арма , нас еиҳараӡак акатоликцәа ахьынхоз Ниури .
Уа егьырҭ адинхаҵарақәа рцәымӷын , убри аҟынтә ажәабжьҳәараан агәҽанызаара аарԥшлатәын .
Аизарақәа мҩаԥысуан хаҵеи-ԥҳәыси рыҩнаҿы , уахьынӡа 16 километра бжьан .
Иаҭаауаз ааҩык раҟара ракәын .
Зны-зынла уа ҳаангылалон , адашьмаҿы ҳацәон . Ашьыжь шьыжьхьа ҳзыԥшын .
Даара сеигәырӷьоит иахьа урҭ аҭыԥқәа рҿы Иегова ишаҳаҭцәа ирацәаҩны иахьыҟоу !
Сашьа иԥҳәыс Лоттии иареи Аҩадатәи Ирландиа иҷыдоу пионерцәас амаҵ руан , ҳаԥшьҩыкгьы 1952 шықәсазы Белфаст имҩаԥысуаз аобластә конгресс ахь ҳцеит .
Иашьак иҩнаҿы Праис Ҳиузи ҳареи ҳанирхеит . Праис Ҳиуз усҟан Британиатәи афилиал аҿы амаҵ иуан .
Уахык зны ҳара Ирландиа азы мацара иҭыжьыз аброшиура ҿыҵ « Путь Божий — любовь » ҳахцәажәон .
Аиашьа Ҳиуз еиҭеиҳәон Ареспублика Ирландиа инхо акатоликцәа ажәабжь рзеиҭаҳәара шаҟа ицәгьоу .
Иегова ишаҳаҭцәа илхны ирымаз ауаҭахқәа идәылырцон , насгьы адиннапхгаҩцәа урҭ зыԥсахы еибакны иҟаз ажәлар рыжәырҵон .
Праис иҳәеит : « Арҭ аброшиурақәа атәыла зегь аҿы ирылаҳарҵәарц азы амашьына змоу аҭаацәара иалоу аишьцәеи аиаҳәшьцәеи ҳҭахуп » * .
Убасҟан ауп ианаҳҳәаз сҭоурых аиҭаҳәара саналагоз иаагаз ажәақәа : « Ҳара ҳахиоуп ! »
Егьырҭ апионерцәеи ҳареи амотоцикл ҳақәтәоуп
Ҳара Дублин ҳааит , насгьы зегьы « мама Ратленд » ҳәа зырҳәоз аиаҳәшьа лҿы ҳанҿасит .
Лара акыр шықәса Иегова имаҵ луан , насгьы гәахәарыла еснагь апионерцәа лыдылкылон .
Ҳамаҭәа-ҩыҭәақәа маҷк анаҳҭии , ҳаԥшьҩыкгьы Боб имотоцикл ҳнақәтәан , амашьына аԥшаара ҳдәықәлеит .
Ҳара иҳаԥшааит иҿыцмыз , аха хар змамыз амашьына , ҳара ҳҟынтә аӡәгьы амашьына аныҟәҵашьа издыруамызт , убри аҟынтә амашьына зҭиуаз уи ҳаҩныҟа иҳазнеигарц ҳиҳәеит .
Аухантәарак Артур акаруаҭ дықәтәаны амашьына ныҟәиҵошәа дшазхәыцуаз ихигеит .
Ашьыжь амашьына агараж иҭигарц данаҿыз , ҳара ҳахь дааит Милдрет Уиллетт ( уи дмиссионерын , ԥыҭрак ашьҭахь аиашьа Џьон Барр ԥҳәысс диццеит ) .
Уи амашьына аныҟәцашьа лдыруан !
Лара Артур аныҟәцашьа илырҵеит , уажәшьҭа ҳара амҩа ақәлара ҳазхиан .
Ҳмашьынеи ҳфургони
Шьҭа ҳахьынхало ахыҵакырҭа ԥшаатәын .
Ҳара аҩны ҳашьҭан , избанзар , ишҳарҳәаз ала , афургон ҳазцәымӷыз амца ацрарҵар рылшон .
Аха акгьы ҳзымԥшааит . Уи ауха амашьынаҿы ҳацәан .
Адырҩаҽны иҳаԥшааз напыла иҟаҵаз ҩ-еихагылак рыла иҟаз акаруаҭ змаз афургон хәыҷы ауп .
Убри ауп ҩныс иаҳзыҟалаз .
Иџьоушьаша , гәыкала иҟаз афермерцәа азин ҳарҭеит афургон ртерриториаҿы ааныжьра !
Ҳара акәырқәа зҵаз ҳаҩн хәыҷы аҟынтәи 15 — 25 километра ахьыбжьаз инхоз ауаа ажәабжь рзеиҭаҳҳәон .
Анаҩс даҽаџьара ҳаиасуан , насгьы уаанӡа афургон ахьынҳажьуаз аҭыԥ аҿы ажәабжь ҳҳәон .
Уадаҩра ӷәӷәак ҳамамкәа ҳара алада-мрагыларатәи Ирландиа иҟаз аҩнқәа зегьы ҳархысит , насгьы 20 000 брошиура рылаҳарҵәеит .
Аҵабырг ахь аинтерес зауз ауаа рыхьӡқәа Великобританиа иҟаз афилиал ахь иҳашьҭит .
Шаҟа ҳаигәырӷьозеи уа иахьа шәҩыла Иегова ишаҳаҭцәа ахьыҟоу !
Ԥыҭрак ашьҭахь ҳара Лондон аладатәи ахәҭаҿы амаҵ аура ҳдәықәырҵеит .
Мчыбжьқәак рышьҭахь Британиатәи афилиал аҟынтә иашьак Артур аҭел дизасит .
Уи Артур диҳәеит адырҩаҽны инаркны араионтә маҵзура далагарц .
Мчыбжьык аҩныҵҟа аҵара ҳанахыс ашьҭахь , Шотландиаҟа амаҵ аура ҳцеит .
Артур ажәахәқәа рырхиаразы аамҭа маҷны иман , аха иара еснагь Иегова имаҵ аураҿы иоуаз адҵақәа зегьы гәахәарыла рынагӡара дазхиан .
Уи иҿырԥштәы сара сгәы шьҭнахуан .
Араионтә маҵзура ҳара даара иаҳгәаԥхон . Шықәсқәак рыҩныҵҟа ҳара аӡәгьы идмыз атерриториаҿы ажәабжь ҳҳәон , аха уажәшьҭа ҳакәша-мыкәша аишьцәеи аиаҳәшьцәеи рацәан , уи зылԥхара дуун !
1962 шықәсазы Артур ааԥхьара иоуит Галаад ашкол аҿы жәамз рыҩныҵҟа аҵара дахысырц , убри аҟынтә имариамыз аӡбара адкылара ҳақәшәеит .
Акыраамҭа ҳаицәыхарахон , аха ҳара еилаҳкааит уи шҳаҭыр дууз , насгьы Артур хымԥада дышцар акәыз .
Сара ажәабжьҳәараҿы « ҩызада » сынхеит аҟынтә , сықалақь гәакьа Ҳемсуертҟа срышьҭит иҷыдоу пионерс амаҵ аура .
Шықәсык ашьҭахь Артур дааит , насгьы аобласттә хылаԥшҩыс дҟарҵеит .
Ҳара амаҵ ҳуан Шотландиа , Англиа аҩадатәи ахәҭаҿы , Аҩадатәи Ирландиа .
1964 шықәсазы Артур ирландиатәи афилиал аҿы амаҵ аура далагеит .
Ҳара араионтә , насгьы аобласттә маҵзура даара иаҳгәаԥхон , убри аҟынтә раԥхьа сгәы ҭынчмызт .
Аха уажәшьҭа даара сеигәырӷьоит Вефиль амаҵ аура алшара ахьҳамаз .
Сара еилыскааит : Иегова иҟынтә адҵа ҿыц анудукыло , уи угәамԥхозаргьы , иара хымԥада дузылԥхоит .
Сара аофис аҿы аус зуан , алитература еизганы акоробкақәа ирҭасҵон , афатә ҟасҵон , насгьы ацқьара сахылаԥшуан .
Амҭа-аамҭала ҳара аобласттә маҵзура ҳхы алаҳархәуан , атәыла зегь аҿы аишьцәеи аиаҳәшьцәеи ргәы шьҭаҳхуан .
Иара убас ҳгәы иахәон Абиблиа зҳарҵоз рыгәрахаҵара шыӷәӷәахоз анаҳбоз .
Уи зегьы Ирландиа иҟаз аишьцәеи аиаҳәшьцәеи ҳареи ҳаизааигәанатәуан .
Ари Иегова иҟынтә ҳамҭа дууп !
Ирландиа аҭоурых аҿы актәи жәларбжьаратәи аконгресс 1965 шықәсазы Дублин имҩаԥысит * .
Аҿагылара ӷәӷәақәа шыҟазгьы , аконгресс даараӡа ибзианы имҩаԥысит .
Уи 3 948 - ҩык ауаа аҭааит , 65 - ҩык аӡы рыҽӡаархит .
Аҳәаа нырцәынтәи иааз 3 500 - ҩык аишьцәеи аиаҳәшьцәеи здызкылаз зегьы асаламшәҟәқәа роуит , уа иҭабуп ҳәа рарҳәон .
Асасдкылара аазырԥшыз ақьырсианцәагьы иџьаршьон ирыдыркылаз асасцәа рхымҩаԥгашьа бзиа .
Изакәытә зылԥхароузеи !
Артур аконгресс ахь иааз Неитан Норр диԥылоит . 1965 шықәса
Артур ашәҟә ҿыц ирландиа бызшәала ишҭыжьу рылеиҳәоит . 1983 шықәса
1966 шықәсазы иӡбан аҩадатәии аладатәии Ирландиа адгьылбжьахаҿы ажәабжьҳәаратә ус Дублин иҟоу афилиал напхгара анаҭаларц .
Ари аҩыза акзаара даара инарылукаауан , избанзар аполитикеи адинхаҵарақәеи ирыхҟьаны адгьылбжьахаҿы ауаа изеилибакаауамызт , насгьы еиҿагылан .
Ҳгәы шьҭнахуан имаҷымкәа акатоликцәа Иегова ишаҳаҭцәаны ишыҟалоз , насгьы уаанӡа ипротестантцәаз уажәы аишьцәа ирыдгыланы амаҵ шыруаз анаҳбоз .
2011 шықәсазы ҳаԥсҭазаара зынӡа аҽаԥсахит .
Британиатәии ирландиатәии афилиалқәа еидырҵарц рыӡбеит , убри аҟынтә ҳара лондонтәи Вефиль ахь ҳрышьҭит .
Уи атәы еилаҳкааит Артур игәамбзиара агәҭынчымра сызцәырнаго ианалага .
Уи Паркинсон ичымазара шимаз гәарҭеит . 66 шықәса рыҩныҵҟа исызиашаз схатә ҩыза Артур маи 20 , 2015 шықәсазы дыԥсит .
Сара уажәраанӡагьы сгәы сыхьуеит , насгьы сзаҵәны схы збоит .
Уаанӡа Артур еснагь сааигәара дыҟан .
Шаҟа дыгәхьаазгозеи !
Аха абас еиԥш иҟоу ауадаҩрақәа анухуго , Иегова еиҳа уизааигәахоит .
Иара убас даара сгәы иахәоит аишьцәеи аиаҳәшьцәеи Артур даараӡа бзиа дахьырбоз .
Сара Ирландиеи , Великобританиеи , Еиду Аштатқәеи рҿы инхо ҳҩызцәа рҟынтә ирацәаны асаламшәҟәқәа соуеит .
Жәала исызҳәом шаҟа сгәы шьҭырхуа урҭ асаламшәҟәқәеи Артур иашьа Деннис иԥҳәыс Меифиси иареи , насгьы сашьа иԥҳацәа Рути Џьудии рыцхыраара .
Сара сдырӷәӷәоит Исаиа 30 : 18 иану ажәақәа : « Иегова иразра анааирԥшуа дазыԥшызаауеит , убри аҟынтә иара дҩагылоит , игәшаҭара шәара шәахь иааирԥшырц азы .
Избанзар Иегова аиашаӡбара здызкыло Нцәоуп .
Насыԥ рымоуп изыԥшу зегьы » .
Сара даараӡа сгәы шьҭнахуеит Иегова ҳауадаҩрақәа анииӡбо , насгьы адунеи ҿыц аҿы угәы иахәо адҵақәа анҳаиҭо аамҭа дахьазыԥшу .
Сыԥсҭазаара саназхәыцуа , сара избоит Иегова Ирландиа ажәабжьҳәаратә ус напхгара шазиуа , насгьы дшазылԥхо !
Сара даара сеигәырӷьоит ари атәылаҿы ажәабжьҳәара алшара ахьсымаз .
Схаҭа избеит Иегова иҳәатәы хазҵо еснагь дшырзылԥхо .
Шәахәаԥш 1988 шықәсазы иҭыҵыз ашәҟәы « Ежегодник Свидетелей Иеговы » , адаҟьақәа 101 — 102 ( англ . ) .
Шәахәаԥш 1988 шықәсазы иҭыҵыз ашәҟәы « Ежегодник Свидетелей Иеговы » , адаҟьақәа 109 — 112 ( англ . ) .
« Бзиа ҳаибабалап , ажәа мацарала акәымкәа , бызла акәымкәа , иааҳарԥшуа ҳуси ҳиашареи рыла » ( 1 ИОАНН 3 : 18 ) .
АШӘАҚӘА : 106 , 100
Иарбан бзиабара хку егьырҭ иреиҳау ?
Изакәызеи гәыкалатәи абзиабара ?
Иааҳарԥшыр шԥаҳалшо ҳабзиабара гәыкала ишыҟоу ?
Иарбан бзиабара хку егьырҭ иреиҳау ?
Иҳаилшәыркаа .
( Шәахәаԥш астатиа алагамҭаҿы иаагоу асахьа . )
ИИАШОУ апринципқәа шьаҭас измоу абзиабара ( агапе ) , — Иегова иҳаиҭаз ҳамҭоуп .
Иара уи Дахыҵхырҭоуп ( 1 Иоанн 4 : 7 ) .
Ари абзиабара ахкы егьырҭ зегьы иреиҳауп .
Ари абзиабарахь иаҵанакуа аишьцыларатә цәанырра ԥхақәа роуп , аха еиҳарак уи убарҭоуп феида иашьҭам , иқьиоу аусқәа рыла .
Еилыркаагатә усумҭак ишаҳәо ала , абзиабара ага́пе « ҳгәы зызҭанаҵо аусқәа рыла иааԥшуеит » .
Ари аҩыза феида иашьҭам абзиабара анааҳарԥшуа , мамзаргьы ҳара ҳахь ианаадырԥшуа , ҳаԥсҭазаара гәырӷьарыла иҭәуеит , насгьы аҵакы аиуеит .
2 , 3 .
Ишԥааирԥши Иегова ауаа рахь феида иашьҭам абзиабара ?
Иегова ауаа бзиа ишибоз ааирԥшит Адами Евеи ишаанӡа акырӡа шыбжьаз .
Иара Адгьыл ишеит , ауаа рзы зеиԥшыҟам наӡаӡатәи аҩны .
Уа дара баша анхара адагьы , аԥсҭазаара иалагәырӷьалар рылшон .
Уи зыҟаиҵаз ихазы акәӡам , аха ҳара ҳзы ауп .
Иара убас феида иашьҭам абзиабара Иегова игәазҭанаҵеит адгьыл аҿы инхало ихәыҷқәа зеиԥшыҟам алшара рыҭара — дара рзы ирхиаз џьанаҭ дгьыл аҿы анхара .
Адами Евеи Иегова ианиҿагыла ашьҭахь , иналукаартә иҟоу знеишьала феида иашьҭам абзиабара ааирԥшит .
Иара агәра ганы дыҟан урҭ ирхылҵуа шьоукы ибзиабаразы аџьшьара шаадырԥшло , убри аҟынтә раԥхьаҟа агәнаҳаи аԥсреи рҟынтә рхы иақәиҭхарц алшара рымазарц деиҷаҳаит ( Аҟаз . 3 : 15 ; 1 Иоанн 4 : 10 ) .
Иегова Аиқәырхаҩ даауеит ҳәа аниҳәаз ашьҭахь инаркны аԥсхҭынҵара ҟаҵоуп ҳәа иԥхьаӡон . 4 000 шықәса раҟара рышьҭахь Иегова иԥазаҵә ауаа дриҭеит ( Иоанн 3 : 16 ) .
Иегова иааирԥшыз абзиабара ҳара ахә ҳаракны иаҳшьоит .
Излоубарҭоузеи инаӡам ауаа феида иашьҭам абзиабара аарԥшра шрылшо ?
Ҳара Анцәа ҳиеиԥшны ҳшоуп , убри аҟынтә ҳаргьы феида иашьҭам абзиабара аарԥшра ҳалшоит .
Иаҳҭынхаз агәнаҳа иахҟьаны уи аҟаҵара еиҳа иаҳцәыцәгьоуп , аха уеизгьы иҳалшоит .
Авель Анцәа бзиа дшибоз ааирԥшит феида дашьҭамлакәа , зегь иреиӷьыз уи ианизнеига ( Аҟаз . 4 : 3 , 4 ) .
Убас еиԥш иҟаз абзиабара Нои игәазҭанаҵеит ажәашықәсақәа рыҩныҵҟа икәша-мыкәша иҟаз ауаа Анцәа иажәабжь рзеиҭаҳәара , урҭ уи ишазымӡырҩуазгьы ( 2 Пиотр 2 : 5 ) .
Авраам изы Анцәа иахь абзиабара зегь раасҭа ихадан , насгьы уи усла ишьақәирӷәӷәеит . Иара Анцәа ишидиҵаз еиԥш иԥа Исаак амҭас инагара дазхиан ( Иак . 2 : 21 ) .
Ҳара иаҳҭахуп Анцәа изиашаз арҭ ауаа ҳарҿыԥшлар , насгьы ауадаҩрақәа ҳашрықәшәогьы , феида иашьҭам абзиабара ааҳарԥшлар .
Ишԥаҳалшо ҳара ииашаҵәҟьоу абзиабара аарԥшра ?
Изакәызеи ииашаҵәҟьоу абзиабара ?
Абиблиа ҳаанаԥхьоит : « Бзиа ҳаибабалап , ажәа мацарала акәымкәа , бызла акәымкәа , иааҳарԥшуа ҳуси ҳиашареи рыла » ( 1 Иоанн 3 : 18 ) .
Иаанагома уи абзиабара жәала иаарԥшлатәӡам ҳәа ?
Мап ( 1 Фес .
4 : 18 ) . Аха абзиабара ари баша ажәа ԥшӡақәа ракәӡам , уи усла иаарԥшлатәуп .
Иаҳҳәап , ақьырсианцәа рҟынтә аӡәы ацхыраара иҭаххар , ажәа қьиақәа мацара ихәаӡом ( Иак . 2 : 15 , 16 ) .
Убас еиԥш , Иеговеи иаҳзааигәоуи рахь иҳамоу абзиабара ҳгәазҭанаҵоит Анцәа ажәабжьҳәаҩцәа рхыԥхьаӡара еизирҳарц иҳәара адагьы , ҳхаҭагьы ажәабжь бзиа иааиԥмырҟьаӡакәа иаҳҳәаларц ( Матф . 9 : 38 ) .
6 , 7 . а ) Изакәызеи ииашаҵәҟьоу абзиабара ?
б ) Иаажәга ииашаҵәҟьам абзиабара закәу ҳзырбо аҿырԥштәқәа .
Апостол Иоанн иҩит « ҳуси ҳиашарылеи рыла » бзиа ҳаибабалароуп ҳәа .
Ус акәзар , ҳабзиабара ҩ-цәак ахамзар ауп , мамзаргьы гәыкала иҟазароуп ( Рим .
12 : 9 ; 2 Кор . 6 : 6 ) . Ҳабзиабара гәыкала иҟоуп ҳәа узҳәом , ҳазлаҟам ала ҳхы ааҳарԥшуазар , асабрада ҳҿоушәа .
Нас иҟоума ҩ-цәак зхоу абзиабара ?
Ҳәарада , мап .
Уи иагьбзиабарам зынӡа , аха акгьы иаԥсам рҩашьагоуп .
Еилҳаргап ииашаҵәҟьам абзиабара закәу ҳзырбо аҿырԥштәқәа .
Едемтәи абаҳчаҿы Аҩсҭаа Ева длеиҷаҳауашәа ихы мҩаԥигон , аха иусқәа иаадырԥшит ихы мыцхәы бзиа ишибоз , насгьы дшыгьангьашыз ( Аҟаз .
3 : 4 , 5 ) . Давид аҳас даныҟаз Ахитофел зыхьӡыз аҩыза диман .
Аха Ахитофел ихазы феида дашьҭан , убри аҟынтә Давид диҭиит ( 2 Сам . 15 : 31 ) .
Убас ҟарҵоит иахьа ихьаҵыз ақьырсианцәа , насгьы аизараҿы акзаара еилазгарц зҭаху егьырҭ ауаа .
Дара ауаа бзиа ирбошәа ҟарҵоит , аха « ажәа ԥшӡала , ҩысҭаарала » ргәы иҭоу рҵәахуеит ( Рим . 16 : 17 , 18 ) .
Иарбан зҵаароу ҳхы иаҳҭар ҳахәҭоу ?
Ҩ-цәак зхоу абзиабара еиҳарак изцәырԥхашьагоу , уи ауаа ахьаларжьо азоуп .
Уи аҩыза « абзиабара » ауаа ажьар алшоит , аха Иегова дузжьаӡом .
Иисус иҳәеит агәыҩбацәа даараӡа ишахьырхәхо ( Матф . 24 : 51 ) .
Иегова ишаҳаҭцәа , ҳәарада , рыбзиабара ҩ-цәак ахазарц рҭахӡам .
Убри аҟынтә ҳхы ҳазҵаар бзиан : « Еснагь иаасырԥшуама сара ииашаҵәҟьоу абзиабара ?
Мамзаргьы уи мыцхәы ахбзиабареи амци аныԥшуоу ? »
Шәааи еилҳаргап гәыкала абзиабара аарԥшра шҳалшо жә-знеишьак .
Ҳгәы зызҭанаҵозеи ииашаҵәҟьоу абзиабара ?
Аус қьиақәа ҟашәҵала , уи аӡәгьы игәеимҭаргьы .
Аишьцәа рҟынтә аӡәы ацхыраара аниҭаху ҳара уи аҟаҵара ҳҽазаҳшәоит , ҳхы ӡырымгаӡакәа .
( Уаԥхьа Матфеи 6 : 1 — 4 . )
Ананиеи Сапфиреи даҽакала рхы мҩаԥыргеит .
Хатәгәаԥхарала аҭара аныҟарҵа , уи зегь ираҳарц азы еиҳаны иҟарҵазшәа амц рҳәеит .
Дара иаадырԥшыз агьангьашразы иахьырхәын ( Аус .
5 : 1 — 10 ) . Ииашаҵәҟьоу абзиабара ҳгәазҭанаҵоит гәырӷьарыла аишьцәа рымаҵ аура , уи аӡәгьы изымдыруазаргьы .
Анапхгаратә хеилак адоуҳатә фатәы архиараҿы ирыцхраауа аишьцәа рхы ӡырыргом , насгьы аус здыруло егьырҭ ирарҳәаӡом .
Ишԥаҳалшо егьырҭ ҳаҭыр рықәаҳҵалар ?
Егьырҭ ҳаҭыр рықәышәҵала .
( Уаԥхьа Римаа рахь 12 : 10 . )
Иисус егьырҭ ҳаҭыр рықәаҳҵалар шҳалшо аганахь ала аҿырԥштәы ҳаиҭеит .
Иара уиаҟара ҳаҭыр зқәымыз адҵақәа наигӡон ( Иоанн 13 : 3 — 5 , 12 — 15 ) .
Ус еиԥш иҟоу ахынраалара аизырҳаразы имаҷымкәа аџьабаа батәуп .
Апостолцәагьы иԥшьоу адоуҳа роуаанӡа зны-зынла Иисус ихымҩаԥгашьа рзеилкаауамызт ( Иоанн 13 : 7 ) .
Ҳара егьырҭ ҳаҭыр рықәаҳҵоит иҳамоу аҵареи , амазареи , ма Иегова иорганизациаҿы иҳамоу аҭакԥхәықәрақәа егьырҭ ҳреиӷьыртәуеит ҳәа ҳмыԥхьаӡозар ( Рим .
12 : 3 ) . Аӡәы ддырҽхәозар уи иҵашьыцра аҭыԥан ҳиеигәырӷьалоит , ҳаргьы уи ҳиеиҵамкәа арҽхәара ҳаԥсоуп ҳәа ҳгәы иаанагозаргьы .
Избан арҽхәара гәыкала иҟазар захәҭоу ?
Аишьцәеи аиаҳәшьцәеи гәыкала ишәырҽхәала .
Аӡәы ирҽхәаразы алшара ҳамазар уи ҳаҩҳмыжьлароуп , избанзар Абиблиа иаҳәоит ус еиԥш иҟоу ажәақәа ауаҩы игәы шьҭнахуеит ҳәа ( Еф .
4 : 29 ) .
Аха аӡәы дҳарҽхәозар , иаҭаху алабжьара иаҳҭарц азы феидак ҳашьҭамкәа гәыкала иҟаҳҵалароуп ( Ажәам .
29 : 5 ) . Гьангьашрахон ауаҩы дырҽхәаны анаҩс ианимаҳауа дҳарџьалар .
Апостол Павел ахаан ус ҟаиҵомызт .
Иара егьырҭ анирҽхәоз , ииашаҵәҟьоу абзиабара ааирԥшуан .
Павел Коринф инхоз ақьырсианцәа асаламшәҟәы рзиҩит , уа иара урҭ гәыкала ирҽхәон ( 1 Кор .
11 : 2 ) . Аха коринфаа зегь рыла ииашаны рхы мҩаԥыргомызт . Павел уи иаартны , аха убри аамҭазгьы ирхааны иреиҳәеит ( 1 Кор . 11 : 20 — 22 ) .
Ацхыраара зҭаху аишьцәеи аиаҳәшьцәеи ҳанрыцхраауа , ҳара абзиабареи агәыҳалалреи ааҳарԥшуеит ( Шәахәаԥш абзац 12 . )
Ишԥеидҳәалоу ииашаҵәҟьоу абзиабареи асасдкылареи ?
Асасдкылара аашәырԥшла .
Иегова иҭахуп ҳашьцәеи ҳаҳәшьцәеи рахь агәыҳалалра ааҳарԥшларц .
( Уаԥхьа 1 Иоанн 3 : 17 . )
Аха уи феида алымгакәа , гәыкала иааҳарԥшлароуп .
Ҳхы ҳазҵаар ҳалшоит : « Еиҳарак аҩныҟа иаасыԥхьоу аизараҿы ихаданы исыԥхьаӡо , исзааигәоу сҩызцәа , ма ак сыҭара зылшо ауаа роума ?
Мамзаргьы исзымдыруа , ма ак сыҭара злымшо аишьцәеи аиаҳәшьцәеи рахьгьы асасдкылара аасырԥшуоу ? » ( Лука 14 : 12 — 14 ) .
Иҟаҳҵар ҳалшозеи ақьырсианцәа рҟынтә аӡәы аҟәыӷара ахьааимырԥшыз азы ацхыраара иҭаххазар , мамзаргьы иара иахь иааҳарԥшыз асасдкыларазы иҭабуп ҳәа имҳәазар ?
Усҟан абиблиатә лабжьара ақәныҟәара ахәҭоуп : « Асасдкылара шәылаз , абри аамҭазы шьоукы рымаҵ ахьыжәуа гәамҵрак азыҟамҵакәа » ( 1 Пиотр 4 : 9 ) .
Егьырҭ ҳанрыцхраауа ииашоу агәазыҟашьа ҳамазар , уи анасыԥ ҳзаанагалоит ( Аус .
20 : 35 ) . а ) Ианбаҳҭаххар алшо еиҳаны ачҳара ?
б ) Иҟаҳҵар ҳалшозеи , иԥсыҽу ҳрыцхраарц азы ?
Иԥсыҽу шәрыцхраала .
Абиблиатә лабжьара « Лшара змам , аԥсыҽқәа , гәыгәҭышәмыжьын , зегьы рышҟа ахачҳара аашәырԥшла » шаҟа гәыкала абзиабара ааҳарԥшуа аилкаара иҳацхраауеит ( 1 Фес . 5 : 14 ) .
Доуҳала иԥсыҽу рҟынтә аӡәырҩы аамҭак ашьҭахь рыгәрахаҵара дырӷәӷәоит , аха шьоукы анаҩсгьы ачҳара аарԥшны ирыцхраалатәуп .
Ҳара иҳалшоит урҭ ргәы шьҭызхша Абиблиа аҟынтә азхәыцрақәа дырбара , ажәабжьҳәара иҳаццарц рыдгалара , мамзаргьы ус баша ҳтәаны ҳарзыӡырҩыр ауеит .
Аха убри аамҭазгьы ҳара аишьцәеи аиаҳәшьцәеи « иԥсыҽу » « иӷәӷәоу » ҳәа еилаҳамхлароуп , избанзар ҳара зегьы ҳахьыӷәӷәоуи ҳахьыԥсыҽуи аганқәа ыҟоуп .
Апостол Павел еиуеиԥшым аганқәа рҿы дшыԥсыҽыз иҳәон ( 2 Кор .
12 : 9 , 10 ) . Убри аҟынтә ҳара зегьы ҳашьцәеи ҳаҳәшьцәеи рыцхыраара ҳҭахуп .
Иарбан ҽазышәарақәоу иҟаҳҵалар ҳахәҭоу , ҳашьцәеи ҳареи аҭынчра ҳабжьазарц азы ?
Аҭынчра ахьчара шәҽазышәшәала .
Ҳара иҳалшо зегь ҟаҳҵалар ауп ҳашьцәеи ҳареи аҭынчра ҳабжьазарц азы , ииашаны ҳаилырымкааит ма ииашамкәа иҳазныҟәеит ҳәа ҳгәы иаанагозаргьы .
( Уаԥхьа Римаа рахь 12 : 17 , 18 . )
Аӡәы дҳаргәаазар , уи иҿаԥхьа аҭамзаара шьҭаҳҵар ауп , аха уи гәыкала иҟаҵатәуп .
Иаҳҳәап , ус баша « Сгәы иалоуп ус ахьыҟалаз » аҳәара аҭыԥан , шәара ишәылшоит иҟалаз азы ахара шәаргьы ишшәыду шақәшаҳаҭхар , насгьы ишәҳәар : « Саҭамыз сажәақәа рыла угәы ахьынсырхаз » .
Аҭынчра ахьчара еиҳараӡак ихадоуп хаҵеи-ԥҳәыси рзы .
Ииашахомызт дара ауаа рҿаԥхьа анасыԥ рымоушәа рхы аадырԥшлар , аха аӡәгьы ианиимбо имеицәажәалар , улазырҟәуа ажәақәа рхы иадырхәалар , мамзаргьы ақәымчра аадырԥшлар .
Ишԥаҳалшо егьырҭ гәыкала ишранаҳажьуа ааҳарԥшыр ?
Гәыкала ишәанеибажьла .
Аӡәы ҳиргәаар , ҳара уи ианаҳажьуеит , насгьы игәаӷ ҳкӡом .
« Хачҳарала шәеизыҟаз , бзиа шәеибабала . . . шәашьҭаз доуҳала аҟазаареи аҭынчреи ракзаара » ҳәа Абиблиа иану алабжьара ҳақәныҟәалар , ҳара ҳгәы шаҳдырхьыз зызгәамҭогьы гәыкала иранаҳажьлоит ( Еф .
4 : 2 , 3 ) . Абзиабара « ицәгьахәыцуам » , убри аҟынтә гәыкала иранаҳажьларц азы ҳгәы ҳзырхьыз иҟаиҵаз ҳгәаламшәалар ауп ( 1 Кор . 13 : 4 , 5 ) .
Аӡәы игәаӷ анышьҭаҳхуа , ҳара ҳашьцәеи ҳаҳәшьцәеи рҿы адагьы , Иегова иҿгьы аизыҟазаашьа бзиақәа ҳцәыӡыр алшоит ( Матф . 6 : 14 , 15 ) .
Ҳгәы ҳзырхьуа рзы Анцәа ҳиҳәозар , уи ала гәыкала ишранаҳажьыз ааҳарԥшлоит ( Лука 6 : 27 , 28 ) .
Ҳашԥарзыҟазар ахәҭоу Иегова имаҵ аураҿы ҳаҭыр зқәу адҵақәа ?
Шәхатә интересқәа мап рыцәкра шәазхиаз .
Иегова имаҵ аураҿы иҳамоу ҳаҭыр зқәу адҵақәа алшара ҳарҭоит ҳашьцәеи ҳаҳәшьцәеи рахь ҳабзиабара шиашаҵәҟьоу ашьақәырӷәӷәара , насгьы « даҽа шьоукы ирыхәашагьы » аҟаҵара ( 1 Кор . 10 : 24 ) .
Иаҳҳәап , аконгрессқәа ахьымҩаԥысуа азалқәа рҿы амҩақәҵаҩцәа азал иҩналоит , аконгресс иаҭаауа ҩналаанӡа .
Аха дара рхазы ма рҭаацәара рзы иреиӷьу аҭыԥқәа ныркыларц иалагаӡом .
Уи аҭыԥан дара лассы-лассы урҭ аҭыԥқәа егьырҭ рзы инрыжьуеит .
Амҩақәҵаҩцәа ринтересқәа мап рцәыркуеит , избанзар феида иашьҭам абзиабара аадырԥшуеит .
Иҳалшома ҳара урҭ рҿыԥшра ?
Игәызызҭанаҵозеи ииашаҵәҟьоу абзиабара агәнаҳа ӷәӷәа ҟазҵаз ақьырсиан ?
Агәнаҳа шыҟашәҵаз шәҳәала , насгьы уаҳа иҟашәымҵалан .
Зны-зынла ақьырсианцәа агәнаҳа ӷәӷәа аныҟарҵо , иахьыԥхашьо ма егьырҭ ргәы рдырхьыр ахьырҭахым азы иҟарҵаз рҵәахуеит ( Ажәам . 28 : 13 ) .
Аха ус еиԥш иҟоу ахымҩаԥгашьа абзиабара зынӡа иузадкылом , избанзар агәнаҳа ҟазҵаз идагьы , егьырҭ аԥхасҭа рзаанагоит .
Уи иахҟьаны аизара зегь Анцәа идоуҳаи аҭынчреи ацәыӡыр алшоит ( Еф . 4 : 30 ) .
Ииашаҵәҟьоу абзиабара агәнаҳа ӷәӷәа ҟазҵаз игәазҭанаҵоит аизара аиҳабацәа ацхыраара ирҭарц рыҳәара ( Иак . 5 : 14 , 15 ) .
Шаҟа ихадоузеи ииашаҵәҟьоу абзиабара ?
Абзиабара — зегь иреиҳау ҟазшьоуп ( 1 Кор .
13 : 13 ) . Абзиабара ҳамазар , ҳара иааҳарԥшлоит Христос ҳашишьҭанеиуа , насгьы Иегова , абзиабара Ахыҵхырҭа , ҳшиҿыԥшуа ( Еф . 5 : 1 , 2 ) .
Павел иҩуан : « Абзиабара сыламзар — сызлаҟақәоу зегьы башоуп , акгьы саԥсам » ( 1 Кор .
13 : 2 ) . Шәааи анаҩсгьы егьырҭ бзиа иаҳбалап ажәала мацара акәымкәа , « иааҳарԥшуа ҳуси ҳиашареи рыла » !
« Шәгәы иаанамган адгьыл аҿы аизыразра аазгаразы сааит ҳәа ; аизыразра акәым иаазгаз , Сара арахь иаазгеит аса » ( МАТФ . 10 : 34 ) .
АШӘАҚӘА : 123 , 128
Ииҳәарц ииҭахызи Иисус , адгьыл ахь аса аазгеит ҳәа аниҳәа ?
Ишԥаҳалшо Иегова ҳизиашаны аанхара , ҳҭынхацәа ҳҿагылозар ?
Ишәыцхраауазеи аҭынчра аарԥшра , шәыуацәа рҟынтә аӡәы Иегова имаҵ аура даҟәыҵзар ?
1 , 2 . а ) Иарбан ҭынчроу иахьа ҳара иҳамоу ?
б ) Избан иахьа аҵыхәтәанынӡа аҭынчра зҳамам ?
( Шәахәаԥш астатиа алагамҭаҿы иаагоу асахьа . )
ҲАРА зегьы ҳаԥсҭазаараҿы аҭынчра ҳҭахуп !
Ҳара ҳаигәырӷьоит Иегова аҭынчра ахьҳаиҭо . Уи аҭынчра ҳгәы казыжьыр алшо ахәыцрақәеи агәҭынчымрақәеи рҟынтә ҳахьчоит ( Флп . 4 : 6 , 7 , АдҾ ) .
Иара убас Иегова ҳаԥсҭазаара анизаҳкуа иареи ҳареи ҳабжьара аҭынчра ҳамазаауеит , избанзар ҳаизыҟазаашьақәа бзиоуп ( Рим . 5 : 1 , АдҾ ) .
Аха Анцәа адгьыл зегь аҿы аҭынчра аныҟаиҵо аамҭа мааиӡац .
Ҳара ҳанхоит Абиблиа « аҵыхәтәантәи амшқәа » ҳәа зыӡбахә аҳәо аамҭазы .
Иахьа ҳакәша-мыкәша ирацәоуп агәымбылџьбарара аазырԥшуа ауаа ( 2 Тим . 3 : 1 — 4 ) .
Ақьырсианцәа Аҩсҭааи уи ирылаирҵәо ииашам аҵарақәеи доуҳала ирабашьлароуп ( 2 Кор . 10 : 4 , 5 ) .
Аха зегь раҵкыс аҭынчра ҳамнахыр алшоит ҳҭынхацәа Иегова имаҵ аура ианаҳԥырхагоу .
Даара ҳгәы ҳнархьуеит урҭ лассы-лассы ҳдинхаҵара ианахыччо , аҭаацәара еилаҳхуеит ҳәа анаҳзырҳәо , ма ҳдинхаҵара аанҳмыжьар мап ҳцәыркуеит ҳәа ианҳақәмақаруа .
Ҳашԥарызнеилар ахәҭоу ҳҭынхацәа иҟарҵо ақәыӷәӷәарақәа , насгьы ишԥаҳалшо урҭ ирыхҟьаны ицәырҵуа ауадаҩрақәа риааира ?
3 , 4 . а ) Ишԥарныруеи Иисус иажәабжь ауаа реизыҟазаашьақәа ?
б ) Ианбауадаҩу еиҳараӡак Иисус ишьҭанеира ?
Иисус идыруан идирҵоз аҵабыргқәа ауаа реизыҟазаашьақәа шыбжьырхуаз , насгьы ишьҭанеицәа аҿагыларақәа ианрықәшәо Анцәа изиашаны иаанхарц азы агәымшәара шырҭаххо .
Зны-зынла уи иахҟьаны аҭаацәарақәа рҿы аҭынхацәа даара рыҽдырцәгьар рылшоит .
Иисус ҳгәаҳҿаниҵеит : « Шәгәы иаанамган адгьыл аҿы аизыразра аазгаразы сааит ҳәа ; аизыразра акәым иаазгаз , Сара арахь иаазгеит аса ; Сара сааит ауаҩԥсы иаби иареи , аԥҳагьы лани лареи , аҭацагьы ланхәеи лареи еилысхразы » ( Матф .
10 : 34 — 36 ) .

Иисус « Шәгәы иаанамган адгьыл аҿы аизыразра аазгаразы сааит ҳәа » аниҳәа , иара иҭахын изыӡырҩуаз ишьҭанеицәаны ианыҟало , уи ирзаанаго алҵшәақәа ирызхәыцырц .
Иара иажәабжь еизааигәоу ауаа реизыҟазаашьақәа бжьнахыр алшон .
Иисус , ҳәарада , аҭаацәарақәа хирбгаларц азы акәӡам дзааз , аха Анцәа иҟынтә аҵабырг рылаирҵәарц азы ауп ( Иоанн 18 : 37 ) .
Аха уеизгьы , уҩызцәа гәакьақәеи уҭынхацәеи аҵабырг мап анацәыркуа , Иисус ишьҭанеира мариам .
Иарбан уадаҩрақәоу Иисус ишьҭанеицәа зықәшәоз ?
Иисус иҳәеит ишьҭанеицәа рҭынхацәа рганахь ала ақәыӷәӷәарақәа рыхгара иазхиазароуп ҳәа ( Матф .
10 : 38 ) . Христос иҵаҩцәа рыуацәа рхыччалар , ма рацәажәара иаҟәыҵыр рылшон .
Аха Иисус ишьҭанеилар , дара ирцәыӡуа аасҭа еиҳаны ироуан .
( Уаԥхьа Марк 10 : 29 , 30 . )
Иаҳгәалашәалар ахәҭоузеи ҳауацәа Иегова имаҵ ҳаулар рҭахымзар ?
Ҳҭынхацәа Иегова имаҵ аура иаҳԥырхагазаргьы , урҭ бзиа иаҳбоит .
Аха убри аамҭазгьы ҳара иаҳгәалашәоит зегь раԥхьа бзиа иаҳбо уи Иеговеи Иисуси шракәу ( Матф .
10 : 37 ) . Ҳара иаҳдыруеит Аҩсҭаа ҳҭынхацәа рахь иҳамоу абзиабара ҳагәрахаҵара аанҳажьырц азы ихы ишаирхәало .
Шәааи ҭагылазаашьақәак еилҳаргап , насгьы ҳалацәажәап ҳауацәа рықәыӷәӷәарақәа иаҳзаарго ауадаҩрақәа рыӡбара шҳалшо .
Ишԥазыҟазар рыхәҭоу ақьырсианцәа рхатә ҩыза макьана рыгәрахаҵара ахьрыцеиҩимшо ?
Абиблиа иаҳәоит аҭаацәара иалало « ауадаҩра ҿыцқәа » шрызцәырҵуа ( 1 Кор . 7 : 28 ) .
Шәхатә ҩыза Иегова имаҵ имуазар , уи шәҭаацәараҿы еиҳангьы агәҭынчымрақәеи ауадаҩрақәеи цәырнагоит .
Аха иахәҭоуп уи аҭагылазаашьа Иегова дшаҳәаԥшуа еиԥш ҳаҳәаԥшлар .
Шәхатә ҩыза макьана Иегова имаҵ имуазар , уи иаанагаӡом еилыҵтәуп ма хазы инхалатәуп ҳәа ( 1 Кор . 7 : 12 — 16 ) .
Аҭаацәараҿы ахаҵа Иегова ишаҳаҭ иакәымзаргьы , насгьы иҭаацәара доуҳала дырмеиҷаҳауазаргьы , аԥҳәыс уеизгьы уи аҭаацәара ахада иеиԥш пату иқәылҵалароуп .
Убас еиԥш аҭаацәараҿы Иегова имҵахырхәо ахаҵа имацара иакәзар , иара уеизгьы иԥҳәыс иԥсҭазаара аҵкыс бзиа дибалароуп , насгьы ахаара аарԥшуа длеиҷаҳалароуп ( Еф . 5 : 22 , 23 , 28 , 29 ) .
Иарбан зҵаароу шәхы иашәҭар шәылшо , шәхатә ҩыза Анцәа имаҵ аураҿы аҳәаақәа шьақәиргылозар ?
Аха иҟашәҵар шәылшозеи шәхатә ҩыза Анцәа имаҵ аураҿы аҳәаақәа шьақәиргылозар ?
Иаҳҳәап , иаҳәшьак лхаҵа длыҳәеит иалкаау амшқәа мацара раан ажәабжь лҳәаларц .
Ус еиԥш иҟоу аҭагылазаашьаҿы шәхы шәазҵаар ахәҭоуп : « Схатә ҩыза ииҭаху ажәабжьҳәара зынӡа саҟәыҵырц аума ?
Ус акәымзар , исылшома иҳәара насыгӡар ? »
Аҟәыӷара шәҭаацәараҿы шәзықәшәалар алшо ауадаҩрақәа армаҷра ишәыцхраауеит ( Флп .
4 : 5 ) . Ишԥарылшо ақьырсианцәа рхәыҷқәа иддырҵалар Иегова имаҵ зымуа ран ма раб патуқәҵарала рызныҟәара ?
Аҭаацәараҿы Иегова имаҵ зуа аӡәы имацара иакәзар , ахәыҷқәа рааӡара еиҳагьы имариамзар алшоит .
Убас ала , ахәыҷқәа абиблиатә ԥҟара « Уаби уани аҳаҭыр рықәҵа » ацныҟәара дырҵалатәуп ( Еф . 6 : 1 — 3 ) .
Аха иҟашәҵар шәылшозеи шәара шәхатә ҩыза абиблиатә принципқәа рыла днымхозар ?
Шәҽазышәшәала иара иахь апатуқәҵара аарԥшра .
Уи ала шәхәыҷқәа аҿырԥш бзиа рышәҭалоит . Шәхатә ҩыза иҟазшьа бзиақәа рзы еснагь дшәырҽхәала , насгьы бзиа дшыжәбо иашәҳәала .
Шәхәыҷқәа ишраҳауа шәхатә ҩыза дышәмырџьалан .
Идеилшәыркаала дасу ихаҭа иалихыр шакәу Иегова имаҵ иулоу имулоу .
Ахәыҷқәа ибзианы рхы мҩаԥыргозар , анкьа аҵабырг иақәҿызымҭуаз шәхатә ҩыза аинтерес изцәырҵыр алшоит .
Шәхәыҷқәа абиблиатә ҵабырг дырҵара алшара шәаҩшәмыжьлан ( Шәахәаԥш абзац 10 . )
Ишԥарылшо ақьырсианцәа рхәыҷқәа Абиблиа иану рзеиҭарҳәаларц , рхатә ҩыза Иегова имаҵ имуазар ?
Зны-зынла шәыгәрахаҵара шәыцеиҩызымшо шәхатә ҩыза иҭаххар алшоит шәхәыҷқәа амурҭаҭтә хыҵхырҭақәа змоу аныҳәақәа рыҽрыладырхәларц , мамзаргьы амцдинхаҵара иадҳәалоу аҵарақәа ддырҵаларц .
Ахацәа шьоукы иқьырсиану рыҳәсақәа азин рырҭом рхәыҷқәа Абиблиа иану рзеиҭарҳәаларц .
Аха убасҟангьы аҳәса ирыхәҭоуп рхәыҷқәа абиблиатә ҵабырг рылааӡаразы ирылшо зегь аҟаҵара ( Аус . 16 : 1 ; 2 Тим . 3 : 14 , 15 ) .
Иаҳҳәап , ахаҵа иҭахымхар алшоит иԥҳәыс ахәыҷқәа абиблиатә ҵара рзымҩаԥылгаларц , ма аизарақәа рахь илгаларц .
Ҳәарада , ақьырсианԥҳәыс лхаҵа иӡбара пату ақәылҵалароуп , аха лара уеизгьы алшара анлоуа рхәыҷқәа лыгәрахаҵара атәы рзеиҭалҳәалар лылшоит ( Аус .
4 : 19 , 20 ) .
Иаҳгәалашәозароуп ахәыҷқәа андухо рхала ишырыӡбо Иегова имаҵ рулоу ирмулоу ( Ҩынтә . 30 : 19 , 20 ) * .
Избан Иегова имаҵ зымуа ҳауацәеи ҳареи ҳаизыҟазаашьақәа бжьысыр залшо ?
Иегова ишаҳаҭцәеи шәареи раԥхьа Абиблиа аҵара шәаналага иҟалап шәыуацәа уи атәы рзеиҭашәымҳәозҭгьы .
Аха шәыгәрахаҵара аныӷәӷәаха , шәара шәгәаанагара аҵәахра уаҳа ишаԥсам шәыӡбеит ( Марк 8 : 38 ) .
Иҟашәҵар шәылшозеи уи иахҟьаны шәыуацәеи шәареи шәеизыҟазаашьақәа бжысзар ?
Шәааи еилҳаргап ҳауацәеи ҳареи аизыҟазаашьа бзиақәа реиҭашьақәыргылара , аха убри аамҭазгьы Анцәа ҳизиашаны аанхара иҳацхраауа знеишьақәак .
Избан ҳауацәа ҳԥырхагахар зрылшо , насгьы иҳацхраауазеи урҭ реилкаара ?
Иегова имаҵ зымуа шәыуацәа рцәаныррақәа реилкаара шәҽазышәшәа .
Ҳәарада , ҳара даара ҳаигәырӷьоит абиблиатә ҵабырг ахьаҳдырыз , аха ҳауацәа ргәы иаанагалар рылшоит ҳаржьеит , ма асекта ҳаларгалеит ҳәа .
Дара ргәы иаанагозар алшоит урҭ уаҳа бзиа иаҳбом , убри аҟынтә аныҳәақәа рыцазгәаҭара ҳаҟәыҵит ҳәа .
Иара убас Анцәа ҳахьирхәуеит ҳәа ргәы иаанагалар ҟалоит .
Шәыуацәа рцәаныррақәа реилкаара шәҽазышәшәа , насгьы зҿлымҳарыла шәырзыӡырҩы , урҭ рыгәҭынчымра зыхҟьо еилышәкаарц азы ( Ажәам . 20 : 5 ) .
Апостол Павел ажәабжь бзиа ауаа ирылеиҳәарц азы урҭ рцәаныррақәа реилкаара иҽазишәон .
Уи ҳаргьы иҳацхраар алшоит ( 1 Кор .
9 : 19 — 23 ) . Ишԥаҳахәҭоу ҳдинхаҵара ҳацеиҩызымшо ҳауацәа рацәажәара ?
Шәыуацәа хаала шәрацәажәала .
Абиблиа алабжьара ҳнаҭоит : « Ауаа рацәажәараан шәажәақәа баҩ рылаз » ( Кәал .
4 : 6 ) . Ҳауацәа хаала рацәажәаразы Иегова иԥшьоу адоуҳа ҳаиҭарц ҳиҳәалароуп .
Иахәҭам рдинхаҵара иадҳәалоу агәаанагарақәа шиашам дырбаразы реисра .
Русқәеи ражәақәеи рыла ҳгәы ҳдырхьуазар , апостолцәа ҳарҿыԥшлар ҳалшоит .
Павел иҩуан : « Ҳаныршәиуа аамҭазы ҳазшәиуа ҳныҳәоит ; иаҳзыӷьашкны ҳаԥхаҵа иҳашьҭоуп — ҳалаӡоит ; ҳдырџьоит , бааԥсшәа иҳахцәажәоит — ҳара хирла аҭак ҟаҳҵоит , иаҳныҳәоит » ( 1 Кор . 4 : 12 , 13 ) .
Иарбан зылԥхарақәоу иаанагар алшо иҿырԥшыгоу ҳхымҩаԥгашьа ?
Ҿырԥшыганы шәхы мҩаԥыжәгала .
Патуқәҵарала ацәажәара даара ихадоуп , аха аусқәа иарбанзаалак ажәақәа раасҭа ихадоуп .
( Уаԥхьа 1 Пиотр 3 : 1 , 2 , 16 . )
Шәҿырԥшы абзоурала ирбалааит шәҭынхацәа Иегова ишаҳаҭцәа рҭаацәарақәа шыӷәӷәоу , насыԥ шрымоу , рхәыҷқәа ишреиҷаҳауа , насгьы гәаԥхашәала ицқьоу , аҵакы змоу аԥсҭазаара шрымоу .
Ҳауацәа аҵабырг рыдрымкыларгьы , ҳара Иегова дахьаҳзыразу агәырӷьара ҳауеит .
Ишԥаҳалшо аимак-аиҿак ахь ҳназгар алшо аҭагылазаашьақәа заа ҳҽырзыҟаҳҵар ?
Аԥхьаҟа иҟалар алшо шәазхәыцла .
Шәазхәыц иарбан ҭагылазаашьақәоу аимак-аиҿак ахь шәназгар алшо , насгьы ус еиԥш иҟоу аҭагылазаашьаҿы шәхы мҩаԥыжәгар шшәылшо ( Ажәам . 12 : 16 , 23 ) .
Абар Австралиа инхо иаҳәшьак еиҭалҳәо : « Сабхәа схаҵеи сареи ҳагәрахаҵара игәаԥхомызт .
Аҭел ҳаизасаанӡа , ҳара Иегова ачҳара аарԥшра дҳацхраарц ҳиҳәон , уи угәы узырхьуаз ак иҳәар .
Ҳара заа ҳазхәыцуан хаала ҳаицәажәарц азы иаҳҳәар ҳалшо .
Иара убас адинхаҵара иадҳәалоу аимак-аиҿак цәырымҵырц азы , акыраамҭа ҳцәажәомызт » .
Иҟаҳҵалар ҳалшозеи ҳауацәеи ҳареи ҳаилибамкаарақәа ирыхҟьаны ҳхы ахара адҳамҵаларц азы ?
Ҳәарада , ҳауацәеи ҳареи ҳаилибамкаарақәа зегь рыцәцара ҳалшоит ҳәа ақәгәыӷра иаԥсам .
Ицәырҵуа аилибамкаарақәа ирыхҟьаны ҳара ахара ҳадушәа ҳгәы иаанагалар алшоит , избанзар ҳҭынхацәа бзиа иаҳбоит , насгьы ргәы дҳархьыр ҳҭахӡам .
Ус еиԥш иҟоу ацәаныррақәа шәызцәырҵуазар , иалшәмыршан шәҭынхацәа рахь шәыбзиабара Иегова иахь ишәымоу абзиабара аасҭа еиҳахарц .
Уи абзоурала ҳауацәа еилыркаар рылшоит абиблиатә принципқәа рықәныҟәара ҳара ҳзы шаҟа ихадоу .
Ишакәзаалакгьы , егьырҭ Иегова игәра агара рыдцалара шҳалымшо ҳгәалашәозароуп .
Аха ибзиоуп урҭ ирбалар Анцәа имаҵ аура иаҳзаанаго алҵшәа .
Аиҷаҳара аазырԥшуа Ҳаб ҳара иҳадигалаз алхра даргьы ирыдигалоит — имаҵ руларц ма ирмуларц ( Ис . 48 : 17 , 18 ) .
17 , 18 .
Ишԥаҳалшо иаҳзааигәоу ауаҩы Иегова имаҵ аура данаҟәыҵуа , уи иаҳзаанаго ахьаа аиааира ?
Ҳауа аизара даналырцо ма ихаҭа уи мап анацәикуа , уи ахьаа ду ҳзаанагар алшоит .
Ишԥаҳалшо уи ахьаа аиааира ?
Иегова имаҵ аура шәхы азышәышьҭ .
Иааиԥмырҟьаӡакәа Абиблиа шәаԥхьала , аизарақәа шәҽырзыҟашәҵала , насгьы шәырҭаала , ажәабжь шәҳәала , иара убас Анцәа амч шәиҭаларц шәиҳәала ( Иуда 20 , 21 ) .
Аха иҟаҵатәузеи уи зегь гәыкала ишыҟашәымҵо гәашәҭазар , насгьы шәхәыцрақәа даҽакахьы ишырхо шәбозар ?
Шәгәы кашәмыжьлан !
Анаҩсгьы адоуҳатә усқәа шәырҿыз .
Уи шәыгәҭынчымрақәа риааира ишәыцхраауеит .
Ишәгәалашәыршәа изакәытә цәаныррақәоу имаз 72 - тәи ( 73 - тәи , АдҾ ) Аԥсалом автор .
Ииашамыз игәаанагарақәа ирыхҟьаны иара игәы каҳаит , аха Анцәа иԥшьаҭыԥ ахь даннеи ихәыцрақәа ириашеит ( Аԥсал . 72 : 16 [ 73 : 16 , 17 , АдҾ ] ) .
Убри аҟынтә анаҩсгьы Иегова шәизиашаны имаҵ жәула .
Ишԥаҳалшо Иегова ириашаратә нормақәа пату шрықәаҳҵо ааҳарԥшыр ?
Иегова ириашаратә нормақәа пату рықәышәҵала .
Иегова аӡәы данахьирхәуа , раԥхьа уи ахьаа изаанагар алшоит , аха аҵыхәтәаны уи зегьы ахәарҭа рзаанагоит , иара убас агәнаҳа ҟазҵазгьы .
( Уаԥхьа Ауриацәа рахь 12 : 11 . )
Иаҳҳәап , Иегова иҳаиҳәоит иахьымхәуа агәнаҳаҟаҵаҩцәа уаҳа ҳармацәажәаларц ( 1 Кор .
5 : 11 — 13 ) . Убри аҟынтә егьа иаҳцәыцәгьазаргьы , аизара иалцоу ҳауа , иаҭахымкәа ҳиацәажәалаӡом — ҭеллагьы , асаламшәҟәқәа рылагьы , аинтернет алагьы .
Ҳзықәгәыӷлар акәзеи ҳара ?
Агәыӷра шәцәымӡлан .
Абзиабара « зегьы рыгәра агоит » , иара убас зны Иегова даанзыжьыз еиҭа иара иахь ишыхынҳәуагьы ( 1 Кор .
13 : 7 ) . Шәыуа игәаҿы аԥсахрақәа ҟаиҵоит ҳәа шәгәы иаанагозар , Анцәа шәиҳәала Абиблиа даԥхьаларц , амч иоурц , насгьы Иегова иааԥхьара « Сара сахь ухынҳәы » иақәҿиҭырц ( Ис . 44 : 22 ) .
Иҟаҵатәузеи Иисус шәахьишьҭанеиуазы шәҭаацәараҿы аҭынчра ыӡзар ?
Иисус иҳәон иара зегь раасҭа бзиа даҳбалароуп ҳәа , мамзар ҳиԥсахаӡом .
Убри аамҭазгьы иара агәра ганы дыҟан иҵаҩцәа рҭынхацәа шырҿагылоугьы , изиашаны иаанхарц азы агәымшәара шаадырԥшло .
Аҵабырг шәҭаацәараҿы аҭынчра акәымкәа , аса аанагазар , Иегова шәиқәгәыӷла , иара ауадаҩрақәа зегь рыхгара дшәыцхраауеит ( Ис .
41 : 10 , 13 ) . Шәгәы арҭынчлааит Иеговеи Иисуси ахьышәзыразу , насгьы иаашәырԥшуа агәрахаҵаразы иахьышәзылԥхо .
Аӡәы имацара Иегова имаҵ зуа аҭаацәараҿы ахәыҷқәа шааӡалатәу иазку еиҳаны аинформациа шәыԥшаар шәылшоит август 15 , 2002 шықәсазы иҭыҵыз ажурнал « Сторожевая башня » аҿы иану астатиа « Вопросы читателей » аҟны .
© 2017 Watch Tower Bible and Tract Society of Pennsylvania
АЦӘАҾЫ :
Африка зегь реиҳа идуу Логос ақалақь аҿы ауаа рацәа ахьеизо аҭыԥқәа рҿы иҟоу зхыԥхьаӡара рацәоу алитературазы акәырҷыжьқәа руак .
Бжьаратәла есымза уи акәырҷыжь ахь инеиуа рҟынтә фҩык Абиблиа ддырҵаларц аҳәара ҟарҵоит .
АЖӘАБЖЬҲӘАҨЦӘА
АБИБЛИАТӘ ҴАРАҚӘА
2016 ШЫҚӘСАЗЫ АХӘЫЛԤАЗ АҾЫ ИҞАН
Бесплатно .
Это издание — часть всемирной библейской просветительной деятельности , которая проводится христианскими Свидетелями Иеговы и поддерживается добровольными пожертвованиями .
Даҽакала иарбамзар , Ауриатә Ҩырақәа рҟынтә ацитатақәа еиҭагоуп урысшәала иҭыжьу « Иԥшьоу Аҩыра — Адунеи ҿыц аиҭага » аҟынтә , Ақьырсиантә Бырзен Ҩырақәа аагоуп аԥсышәала иҭыжьу Ауасиаҭ Ҿыц аҟынтә , Аԥсаломқәа рҟынтә ацитатақәа аагоуп аԥсышәала иҭыжьу Аԥсалҭыр аҟынтә ( ириашоуп иҿыцу аҩышьаԥҟарақәа инарықәыршәаны ) .
Егьи аиҭага : АдҾ — ацитатақәа еиҭагоуп урысшәала иҭыжьу « Иԥшьоу Аҩыра — Адунеи ҿыц аиҭага » аҟынтә .
« Шәхынҳәы сара сахь . . . убасҟан саргьы шәара шәахь схынҳәуеит » ( ЗАХ . 1 : 3 ) .
АШӘАҚӘА : 89 , 86
Дышԥазыҟоу Иегова аӷьычра ?
Ишԥаҳалшо Иегова ҳҽанизаҳкыз иаҳҭаз ажәа « есыҽны » ҳазиашаны аанхара ?
Иҟаҳҵар ҳалшозеи ҳара зегьы Иегова ижәлар рыбжьара ацәгьара ыҟамзарц азы ?
1 — 3 . а ) Изеиԥшрази Анцәа ижәлар рҭагылазаашьа аԥааимбар Захариа ихаан ?
б ) Избан Иегова израильаа иара иахь ихынҳәырц дызрыҳәоз ?
ИԤЫРУА аикәарҳә , акалаҷкәыр иҭартәаз аԥҳәыс , насгьы аԥсаатә дуқәа рымҵәыжәҩақәа рыҭаны аԥшаҿы иԥыруа ҩыџьа аҳәса — ари зегьы Захариа ишәҟәаҿы иҳаԥшаауа асимволтә ҵакы змоу асахьақәа роуп ( Зах .
5 : 1 , 7 — 9 ) . Избан Иегова иԥааимбар узыршанхо арҭ абарақәа зиирбаз ?
Изеиԥшрази Анцәа ижәлар рҭагылазаашьа аԥааимбар Захариа ихаан ?
Ишԥаҳаҵанакуеи ҳара Захариа ишәҟәы иану абарақәа ?
Анцәа ижәлар 537 шықәсазы ҳ . ҟ . агәырӷьара ду рыман . 70 шықәса ицоз вавилонтәи атҟәара ашьҭахь израильаа рхы иақәиҭхеит .
Дара игәырӷьаҵәа Иерусалимтәи ауахәама аиҭашьақәыргылара иалагеит , уа дара Иегова имҵахырхәалар рылшон . 536 шықәсазы ҳ . ҟ . ауахәама ашьаҭа шьҭаҵан .

Усҟан израильаа даараӡа игәырӷьон , « ажәлар ргәырӷьабжь харанӡа иуаҳауан » ( Езд .
3 : 10 — 13 ) . Аха иаарласны дара ауадаҩра иақәшәеит .
Урҭ ауадаҩрақәа ирыхҟьаны ауаа ргәы каҳаит , насгьы ауахәама аргылара иаҟәыҵит .
Дара рзы рыҩнқәеи рымхурсҭақәеи еиҳа ихадахеит . 16 шықәса ҵит , аха ауахәама ргыламызт .
Есыҽнытәи аусқәеи рхатә интересқәеи ирыхҟьаны Анцәа ижәлар зегь раҵкыс ихадоу рхашҭит .
Аха Иегова иҭахын израильаа иара иахь ихынҳәырц , насгьы аӡәгьы ицәымшәакәа гәыкала имаҵ аура иалагарц .
Иегова израильаа Вавилон аҟынтә рхы изақәиҭитәыз ргәалаиршәарц азы 520 шықәсазы ҳ . ҟ . аԥааимбар Захариа дырзынаишьҭит .
Ахьӡ Захариа иаанагоит « Иегова игәалашәеит » , иҟалап уи ихадоу аҵабырг ргәаланаршәозҭгьы .
Израильаа Иегова ишеиқәирхоз рхашҭзаргьы , иара урҭ ихашҭуамызт .
( Уаԥхьа Захариа 1 : 3 , 4 . )
Иара ицқьоу амҵахырхәара аиҭашьақәыргылараҿы дышрыцхраауа агәра диргеит .
Аха иара ргәырҽаниҵеит урҭ гәыкала имаҵ рмулар , рымҵахырхәара шидимкыло .
Шәааи ҳахәаԥшып Иегова Захариа афбатәии абыжьбатәии ибарақәа рыла израильаа аусқәа рыҟаҵара ргәы шазҭеиҵоз , насгьы уи иаҳнарҵо .
Иарбан еикәарҳәу Захариа афбатәи ибараҿы иибаз ?
Избан уи аикәарҳә аҩ-ганкгьы иақәыҩны изыҟаз ?
( Шәахәаԥш астатиа алагамҭаҿы иаагоу асахьа 1 . )
Захариа ишәҟәы ахәбатәи ахы иааџьоушьаша абарала иалагоит .
( Уаԥхьа Захариа 5 : 1 , 2 . )
Аԥааимбар ибоит зоура 9 метрак , зыҭбаара 4,5 метра иҟоу иԥыруа аикәарҳә , уа ақәыӡбара ануп .
Аикәарҳә аартуп , насгьы аҩ-ганк иақәыҩны ишыҟоу убарҭоуп ( Зах .
5 : 3 ) . Аикәарҳә ганкы акәын иахьақәрыҩуаз , убри аҟынтә иҟалап Захариа ибараҿы иҟаз аикәарҳә даара ихадаз ажәабжь анызҭгьы .
Ақьырсианцәа мӷьычлароуп ( Шәрыхәаԥш абзацқәа 5 — 7 . )
5 , 6 .
Дышԥазыҟоу Иегова аӷьычра ?
Уаԥхьа Захариа 5 : 3 , 4 .
Ауаа зегьы Анцәа иҿаԥхьа аҭак ҟарҵоит , аха Анцәа имаҵзуҩцәа иара иҿаԥхьа еиҳаны аҭакԥхықәра рыдуп .
Анцәа бзиа даҳбозар , ҳӷьычӡом , избанзар ҳӷьычлар Анцәа ихьӡ лаҳарҟәуеит ( Ажәам .
30 : 8 , 9 ) . Ауаҩы имотивқәеи иҭагылазаашьеи аӷьычра азин ирҭом , избанзар аӷьыч иԥсыцәгьара игәазҭанаҵоит Анцәеи иареи реизыҟазаашьақәа раасҭа , амал еиҳа ахә ашьара .
Аӷьыч Анцәа изакәан дазхьаԥшӡом , насгьы Иегова ихьӡи уи игәаанагареи акгьы иаԥсам ҳәа иԥхьаӡоит .
Иазгәашәҭ : Захариа иԥааимбаражәаҿы иануп ашәи « аӷьыч иҩны иҩналоит » , « иҩнаҭаҿы иаанхоит , иҩнгьы . . . ықәнахуеит » ҳәа .
Ус анакәха , Иегова иқәыӡбара акгьы аԥырхагахом .
Аӡәгьы илшом Анцәа ижәлар рыбжьара иҟарҵо агәнаҳақәа рыҵәахра .
Аӷьычра шыҟалаз атәы амчрақәа , аусурҭа аиҳабацәа , аизара аиҳабацәа ма аҭаацәа ирмаҳаргьы , Анцәа уи уеизгьы идыруеит .
Иара ажәа ҳаиҭеит аӷьычцәа русқәа зегь шаатуа ( Аур . 4 : 13 ) .
Ҳара даараӡа ҳаигәырӷьоит еснагь ламысцқьарала ахымҩаԥгара иашьҭоу ажәлар рыбжьара ҳахьыҟоу ! ( Аур .
13 : 18 ) . Ишԥаҳалшо иԥыруа аикәарҳә иану ашәи ҳҽацәаҳахьчар ?
Анцәа аӷьычра зеиԥшразаалакгьы хәымгароуп ҳәа иԥхьаӡоит .
Ҳара ҳзы ҳаҭыр дууп иҳараку агәаԥхашәатә нормақәа рыла анхара , насгьы Иегова ихьӡ ҳмырԥхашьалартә еиԥш ахымҩаԥгара .
Убасҟан ауп идырны Иегова изакәан еилазго ирзыԥшу ахьырхәра ҳхы анацәаҳахьчо .
8 — 10 . а ) Изакәызеи ақәра́ ?
б ) Еилеигазеи аҳ Седекиа ?
Иԥыруа аикәарҳә иану анаҩстәи ажәақәа Анцәа ихьӡала « амц ҳәаны иқәуа » ргәырҽаннаҵоит ( Зах .
5 : 4 ) . Ақәра — иуҳәаз шиашоу , мамзаргьы ак шыҟауҵо ма ишыҟаумҵо ала иуҳәо ажәа ауп .
Иегова ихьӡала ақәра даара акраҵанакуеит .
Убас дқәит аҵыхәтәантәи иудатәи аҳ Седекиа , Иерусалимтәи аҳраҭыԥ игарц азы .
Иара Иегова иҿаԥхьа дқәит вавилонтәи аҳ дшизыӡырҩло , аха иажәа наимыгӡеит .
Убри аҟынтә Иегова абас диқәыӡбеит : « Зҿаҭахьа еилаганы аиқәшаҳаҭра назмыгӡаз ауаҩы дықәзыргылаз аҳ иқалақь Вавилон аҿы уи [ Седекиа ] дыԥсуеит » ( Иез . 17 : 16 ) .
Иегова Седекиа иажәа наигӡоит ҳәа дыԥшын , избанзар уи Анцәа ихьӡала дқәит ( 2 Аш .
36 : 13 ) . Седекиа иакәзар , уи Мысра дақәгәыӷит , насгьы урҭ рыцхыраара даҳәеит Вавилон аҟынтәи ахақәиҭра иоурц , аха уи лҵшәадахеит ( Иез . 17 : 11 — 15 , 17 , 18 ) .
11 , 12 . а ) Иарбан зегь раасҭа ихадоу ҿаҭахьоу ҳара иҟаҳҵо ?
б ) Ишԥаныруеи ҳаԥсҭазаара Анцәа иҽазкра иадҳәалоу аҿаҭахьа ?
Иегова идыруеит иарбан ҿаҭахьақәоу иҟаҳҵо , насгьы урҭ иара изы ихадоуп .
Иара дҳаргәырӷьаларц азы ҳҿаҭахьақәа наҳагӡалар ауп ( Аԥсал .
75 : 12 [ 76 : 11 , АдҾ ] ) . Ҳҿаҭахьақәа рҟынтә зегь раасҭа ихадоуп Иегова ҳҽанизаҳкыз иҟаҳҵаз аҿаҭахьа .
Усҟан ҳара Анцәа ажәа иаҳҭеит ҳаԥсҭазаараҿы иҟалалакгьы , еснагь иара имаҵ шаҳауло .
Аха ишԥанагӡатәу Анцәа иҽазкра иадҳәалоу аҿаҭахьа ?
Амаҷ аҿы еиԥш , аԥышәара ӷәӷәақәа рҿгьы Иегова ҳизиашаны ҳаанхозар , уи есыҽны дшыҳараҳкло ала иаҳҭаз ажәа ҳара ҳзы даара акыр шаҵанакуа ааҳарԥшуеит ( Аԥсал .
60 : 9 [ 61 : 8 , АдҾ ] ) . Ҳхы шԥамҩаԥаҳго аусураҿы , ма ашкол аҿы аӡәы дҳаиҽырбозар ?
Ҳаизыӡырҩуама Иегова , насгьы мап ацәаҳкуама ихы ҳгәаирԥхарц азы иҟаиҵо зегьы ? ( Ажәам .
23 : 26 ) . Ҳҭаацәара иалахәу зегьы Иегова имаҵ рымуазар , ҳиҳәома ҳара Иегова ақьырсиантә ҟазшьақәа раарԥшра дҳацхраарц азы , урҭ аҟазшьақәа ҳара ҳада аӡәгьы иааимырԥшуазаргьы ?
Иҭабуп ҳәа иаҳҳәома ҳара жәҩантәи Ҳаб бзиа ҳахьибо , насгьы амҩа иашала ацара дахьҳацхраауа азы ?
Иалҳхуама ҳара аамҭа есыҽны Абиблиа аԥхьаразы ?
Иаҳамҭаӡеи ҳара Анцәа ажәа уи зегь шыҟаҳҵало ?
Убас ҳара иааҳарԥшуеит Анцәа иҳәатәы шхаҳҵо .
Гәацԥыҳәарала амаҵзура ҳаналахәу , Иегова бзиа дшаҳбо , насгьы ииашаҵәҟьаны ҳашизиашоу ааҳарԥшуеит .
Иегова имаҵ аура ҳаԥсҭазаашьа ауп .
Ҳара Иегова ҳизиашоуп аҟынтә , аԥеиԥш бзиа шҳауа ҳақәиргәыӷуеит ( Ҩынтә .
10 : 12 , 13 ) . Иаҳнарҵозеи ҳара Захариа афбатәи ибара ?
Захариа афбатәи ибара иҳаилнаркаауеит Иегова бзиа даҳбозар ҳшымӷьычло , мамзаргьы Иегова иаҳҭо ажәа шеилаҳамго .
Иара убас уи иаҳнарбоит израильаа агхақәа шыҟарҵозгьы , Иегова урҭ шаанимыжьуаз .
Иара еиликаауан урҭ рҭагылазаашьа даара ишыцәгьаз , избанзар аӷацәа иаарыкәыршаны иркит .
Уи ала ҳажәа шынагӡалатәу Иегова аҿырԥш бзиа ҳаиҭеит , насгьы иара уи анагӡара дҳацхраауеит . Аха ишԥа ?
Иаҳҳәап , Иегова ҳақәиргәыӷуеит иаарласны адгьыл аҿы ацәгьара шықәиго .
Анаҩстәи Захариа ибара уи агәра ҳнаргоит .
14 , 15 . а ) Шәахцәажәа Захариа абыжьбатәи ибара .
( Шәахәаԥш астатиа алагамҭаҿы иаагоу асахьа 2 . ) б ) Дызусҭада акалаҷкәыр иҭатәоу аԥҳәыс , насгьы избан уантәи дзоурмыжьуа ?
Захариа иԥыруа аикәарҳә аниба ашьҭахь , амаалықь уи аҩада дыԥшырц иеиҳәеит .
Иибазеи аԥааимбар абыжьбатәи абараҿы ?
Иара изааигәахоит аефа захьӡу мыцхәы идуцәам « атса иалху игьежьу ахҩа » змоу акалаҷкәыр .
( Уаԥхьа Захариа 5 : 5 — 8 . )
Ахҩа ианҩаха , Захариа ибоит акалаҷкәыр аԥҳәыс дышҭатәоу .
Амаалықь уи аԥҳәыс дызусҭоу иҳәеит : « Ари Ацәгьара ауп » .
Шәазхәыц Захариа шаҟа дшәаз уи дҭыҵырц лҽаназылк !
Амаалықь лара иаразнак наҟ дҭацаланы , акалаҷкәыр ихьанҭоу ахҩала иаиркит .
Иаанагозеи ари зегьы ?
Ҳара амаалықь дымлак-ҩакӡакәа ихы шымҩаԥигаз агәра ҳнаргоит Иегова ижәлар рыбжьара ацәгьара шаанимыжьуа .
Иегова имаҵзуҩцәа рыбжьара цәгьарак ибозар , иара уи иаразнак иқәихуеит ( 1 Кор . 5 : 13 ) .
Иегова имҵахырхәара цқьазарц дахылаԥшуеит ( Шәрыхәаԥш абзацқәа 16 — 18 . )
а ) Иахьуазеи акалаҷкәыр анаҩс ?
( Шәахәаԥш астатиа алагамҭаҿы иаагоу асахьа 3 . ) б ) Иабарго аефа амҵәыжәҩақәа змоу аҳәса ?
Анаҩс ицәырҵуеит амҵәыжәҩақәа змоу ҩ-ҳәсак , урҭ рымҵәыжәҩақәа аԥсаатә дуқәа рымҵәыжәҩақәа иреиԥшуп .
( Уаԥхьа Захариа 5 : 9 — 11 . )
Шаҟа илеиԥшымзеи арҭ аҳәса акалаҷкәыр иҭатәоу аԥҳәыс !
Дара рымҵәыжәҩа ӷәӷәақәа рыцхыраарала « Ацәгьара » зҭоу акалаҷкәыр шьҭыхны наҟ иргоит .
Аха иаба ?
Дара уи « Сеннаарҟа » , мамзаргьы Вавилонҟа , иргеит .
Избан уахь изыргаз ?
17 , 18 . а ) Избан Сеннаар « Ацәгьара » ианаалоз ҭыԥны изыҟаз ?
б ) Ҳашԥазыҟазар акәу ацәгьара ?
Захариа ихаан инхоз израильаа Сеннаар « Ацәгьара » ианаало ҭыԥны ирыԥхьаӡар алшон .
Захариеи егьырҭ ауриацәеи ибзиаӡаны ирдыруан усҟантәи аамҭақәа раан Вавилон изакәытә цәгьарақәаз иҟаз .
Уи ақалақь амцқьареи аныхамҵахырхәареи алаҵәан .
Вавилон инхоз ауриацәа есыҽны иҽеимыз амурҭаҭцәа рнырра рҽацәырыхьчалар акәын .
Захариа ибара урҭ агәра днаргеит Иегова имҵахырхәара ак аҟьашьыртә шалимыршо .
Иара убас уи абара ауриацәа иргәаланаршәеит рымҵахырхәара цқьазарц шахәҭоу .
Иегова ижәлар амцқьара рыламҵәарц азы ҳара иҳалшо зегь ҟаҳҵалароуп .
Иегова иорганизациаҿы ҳара шәарак ҳамам , насгьы Анцәа ибзиабареи иқьиареи ҳныруеит .
Аха иаҳгәалашәозароуп уи цқьазарц досу ҳацклаԥшлар шҳахәҭоу .
Анцәа ижәлар рыбжьара ацәгьара ыҟамзароуп !
Ишԥаҳаҵанакуеи Захариа ибара ҳара ?
Захариа афбатәии абыжьбатәии ибарақәа ламысцқьарала зхы мҩаԥызымго рзы гәҽанҵароуп , насгьы Иегова агәнаҳа шицәымӷу ҳгәаладыршәоит .
Иегова бзиа дызбогьы ацәгьара рцәымӷзароуп .
Уи адагьы , урҭ абарақәа агәра ҳдыргоит Иегова иразреи ихьчареи ҳаурц азы ҳхы аус адаҳулозар , иқәыӡбара ацәшәара ишаԥсам .

Ари ацәгьара злоу адунеи аҿы ҳацқьаны ҳаанхарц азы иҟаҳҵо аҽазышәарақәа лҵшәада иаанхом .
Агәра ганы шәыҟаз : Иегова ацхыраарада шәынижьуам .
Аха избан агәра ҳгар зҳалшо ииашаҵәҟьоу амҵахырхәара ицәгьоу ари адунеи аҿы аиааира шаго ?
Ҳақәгәыӷыр ҳалшома Иегова иорганизациа иаарласны ааигәахара иаҿу агәырҩа ду аан ихьчалоит ҳәа ?
Арҭ азҵаарақәа анаҩстәи астатиаҿы ҳрылацәажәоит .
« Уи зегь ҟалоит Шәынцәа Иегова зегь рыла шәизыӡырҩлар » ( ЗАХ . 6 : 15 ) .
АШӘАҚӘА : 61 , 22
Зыгәра днаргозеи Анцәа имаҵзуҩцәа Захариа ишәҟәаҿы иану аҵыхәтәантәи абара ?
Избан ҳгәы зышьҭнахуа Захариа ишәҟәаҿы аҽыуардынқәеи абҩа́ иалху ҩ-шьхак рыӡбахә ахьаҳәо ?
Иарбан цәаныррақәоу ишәызцәырнаго иахьа имҩаԥысуа « аргыларатә ус » ду ?
1 , 2 .
Иарбан ҭагылазаашьоу Иерусалим иҟаз ? Захариа абыжьбатәи абара аниба ?
ЗАХАРИА абыжьбатәи абара аниба ашьҭахь дзызхәыцшаз рацәан .
Иегова иҳәеит ауаа цәгьақәа , хымԥада , ишахьирхәуа .
Ари ақәыргәыӷра , ҳәарада , игәы шьҭнахит , аха макьана акгьы аҽамԥсахӡацызт .
Израильаа ииашамкәа ахымҩаԥгареи ацәгьа аҟаҵареи иаҟәымҵӡеит .
Иегова иуахәама ду аиҭашьақәыргыларазы аамҭа рацәаны иаҭахын .
Избан ауриацәа абас ирласны изырхашҭыз Анцәа ирыдиҵаз аус ?
Рыдгьыл ахь изыхынҳәыз рыԥсҭазаара еиӷьыртәыц азы аума ?
Захариа агәра ганы дыҟан Иерусалимҟа ихынҳәыз аҳәсеи ахацәеи ахаҵара ӷәӷәа шрымаз .
Вавилон аҿы дара ирыман аҩнқәеи аусурҭа ҭыԥқәеи , убри аҟынтә рхы иақәгәыӷыртә иҟан , насгьы агәҭынчра рыман .
Аха Анцәа идоуҳа уи зегь ааныжьра ргәазҭанаҵеит ( Езд .
1 : 2 , 3 , 5 ) . Дара изышьцылахьаз атәыла ааныжьны , реиҳараҩык ахаан ирымбацыз аҭыԥ ахь ииасит .
Ауриацәа 1 600 километра ицоз иуадаҩыз , иҟәаԥа-ҿаԥараз ашьхамҩа иахысит .
Иҟарҵозма урҭ ари зегьы Иегова иуахәама аиҭашьақәыргылара уиаҟара ихадам ҳәа ирыԥхьаӡозҭгьы ?
3 , 4 .
Иарбан уадаҩрақәоу изықәшәаз атәра аҟынтә ихынҳәыз ауриацәа ?
Шәхаҿы иажәг ауриацәа Вавилонынтәи Иерусалимҟа ианцоз рымҩа зеиԥшраз .
Амҩа ианықәыз дара , ҳәарада , иахьцоз иазхәыцуан .
Дара ираҳахьан Иерусалим анкьа даара ишыԥшӡаз .
Урҭ рыбжьара иҟан ауахәама ду збахьаз зықәрахь инеихьаз ауаа ( Езд . 3 : 12 ) .
Шәара урҭ рҭыԥ аҿы шәыҟазҭгьы , иарбан цәаныррақәоу ишәызцәырҵрыз хараӡа Иерусалим шәылаԥш ианыҵашәа ?
Ҳәарада , шәара шәгәы шәнархьуан еилабганы иҟаз аҩнқәа аҳаскьын бааԥс рылиааны ианыжәба .
Шәара ишәгәалашәозар ҟаларын Вавилонтәи аҭӡамцқәа шаҟа иӷәӷәаз .
Ишԥажәбарыз уажәшьҭа агәашәқәеи ахьчаратә баашқәеи ахьыҟаз еилабгаз Иерусалимтәи аҭӡамцқәа ?
Аха уи зегьы израильаа ргәы канамыжьӡеит , избанзар урҭ рымҩа хара ианықәыз Иегова ихьчон , насгьы дрыцхраауан .
Иерусалимҟа ианааи , дара зегь раԥхьаӡа ауахәама ахьыҟаз амҭанагарҭа аргылара иалагеит , уахь есыҽны иаҭахыз амҭақәа рнагаразы ( Езд . 3 : 1 , 2 ) .
Дара агәацԥыҳәара аарԥшны аусура иазхиан , убри аҟынтә урҭ ак рԥырхагахар залшом ҳәа угәы иаанагар ҟалон .
Израильаа ауахәама аргылара адагьы , ақалақьқәа реиҭашьақәыргылара рыхәҭан .
Дара аҩнқәа дыргылар , амхурсҭақәа аус рыдырулалар , насгьы рҭаацәа акрырҿарҵалар акәын ( Езд .
2 : 70 ) . Аус даара ирацәан .
Иаарласны дара раӷацәа рҟынтә 15 шықәса ицоз аҿагылара иақәшәеит .
Раԥхьа ауриацәа ргәы кармыжьӡеит , аха аамҭақәак рышьҭахь урҭ ргәацԥыҳәара ԥсыҽхеит ( Езд .
4 : 1 — 4 ) . 522 шықәсазы ҳ . ҟ . аџьамтәи аҳ адҵа ҟаиҵеит Иерусалим ицоз аиҭашьақәыргыларатә ус ааныркыларц , уи ааха ӷәӷәан .
Угәы иаанагар алшон Иерусалим уаҳа ахаан еиҭашьақәыргылахом ҳәа ( Езд .
4 : 21 — 24 ) . Ргәы шԥашьҭихи Иегова ижәлар ?
Иегова идыруан ижәлар агәымшәареи амчи шырҭахыз .
Иара ауриацәа бзиа ишибоз агәра диргарц азы Захариа даҽа барак ииҭеит .
Иегова ауриацәа ирыдиҵо аус анынарыгӡо , урҭ шихьчало еилыкка идирбеит .
Иара убас ауахәама шеиҭашьақәыргылахо иақәиргәыӷит .
Иара иҳәеит : « Уи зегь ҟалоит Шәынцәа Иегова зегь рыла шәизыӡырҩлар » ( Зах . 6 : 15 ) .
а ) Излалагозеи Захариа аабатәи ибара ?
( Шәахәаԥш астатиа алагамҭаҿы иаагоу асахьа . ) б ) Избан аҽқәа ԥштәыла изеиԥшым ?
Иҟалап Захариа ибарақәа рҟынтә аҵыхәтәантәи абара зегь раасҭа ҳагәрахаҵара арӷәӷәозар .
( Уахәаԥш Захариа 6 : 1 — 3 . )
Шәхаҿы иаажәг : абҩа иалху ҩ-шьхак рыбжьара аибашьра иазхиоу ԥшь-ҽыуардынк цәырҵуеит .
Аҽыуардын иаҵаку аҽқәа рыԥштәқәа еиԥшӡам .
Уи абзоурала аҽыуардынқәа еиҩудыраар улшоит .
Захариа амаалықь диазҵаауеит : « Изакәызеи ари ? » ( Зах .
6 : 4 ) . Уи ҳара ҳзы аинтерес аҵоуп , избанзар ари абара ҳаргьы иҳаҵанакуеит .
Иегова иахьагьы амаалықьцәа ихы иаирхәоит ижәлар ихьчаларц , насгьы ирӷәӷәаларц азы
7 , 8 . а ) Иаадырԥшуазеи ҩ-шьхак ?
б ) Избан урҭ ашьхақәа абҩа изрылху ?
Абиблиаҿы ашьхақәа лассы-лассы аҳрақәа ма анапхгарақәа аадырԥшуеит .
Захариа ибараҿы иибаз ҩ-шьхак Даниил иԥааимбаражәаҿы зыӡбахә ҳәаз ашьхақәа иреиԥшуп .
Актәи ашьха наӡаӡатәи Иегова имчра ду аанарԥшуеит .
Аҩбатәи ашьха иаанарԥшуеит Иисус Христос дызхагылоу Амессиантә Аҳра ( Дан .
2 : 35 , 45 ) . Уи шьақәгылеит ҭагалан 1914 шықәсазы , Иисус аҳра аура даналага . Уи нахыс арҭ исимволтәу ҩ-шьхак адгьыл аҿы Анцәа игәҭакы анагӡаразы ароль ҷыда нарыгӡоит .
Избан арҭ ашьхақәа абҩа изалху ?
Абҩа ахьы еиԥш даара зыхә ҳараку металлуп .
Иегова ицырцыруа ари аметалл иԥшьоу ақьалеи , ԥыҭрак ашьҭахь Иерусалимтәи ауахәамеи рыргылараҿы рхы иадырхәаларц адҵа ҟаиҵеит ( Ақәҵ .
27 : 1 — 3 ; 1 Аҳ . 7 : 13 — 16 ) . Убри аҟынтә арҭ ашьхақәа абҩа иахьалху Иегова имчра дуи Амессиантә Аҳреи акы ишузадымкыло ҳгәаланаршәоит .
Ҳаԥхьаҟа урҭ ауаа зегьы аҭышәынтәалареи азылԥхарақәеи рзаанагоит .
Иаадырԥшуада аҽыуардынқәеи урҭ ныҟәызгои , насгьы дҵас ирымоузеи дара ?
Иаадырԥшуада аҽыуардынқәеи урҭ ныҟәызгои ?
Урҭ амаалықьцәа роуп иныҟәызго , иҟалап еиуеиԥшым амаалықьцәа ргәыԥқәа ракәзар .
( Уаԥхьа Захариа 6 : 5 — 8 . )
Дара « аауеит адгьыл зегь Иақәиҭу иҿаԥхьа ианнеи ашьҭахь » , насгьы иҷыдоу адҵа рымоуп .
Иарбан ?
Аҽыуардынқәа зегьы дасу рхатә ҭыԥқәа рахь ишьҭуп , насгьы дҵас ирымоуп Иегова ижәлар рыхьчара , еиҳарак « аҩадатәи адгьыл » , Вавилон , аҟынтә .
Иегова иалиршаӡом ижәлар вавилонтәи атҟәара еиҭа иҭашәарц .
Шаҟа ргәы шьҭнахзеи уи Захариа ихаан ауахәама еиҭашьақәзыргылоз ажәлар !
Дара аӷацәа рԥырхагахоит ҳәа имшәалар акәын .
Ишԥарӷәӷәо Анцәа ижәлар аҽыуардынқәа ирызку Захариа ибара ?
Захариа ихаан еиԥш иахьагьы Иегова , ар реиҳабы , ижәлар ихьчарц , насгьы ирӷәӷәарц азы амаалықьцәа ихы иаирхәоит ( Мал . 3 : 6 ; Аур .
1 : 7 , 14 ) . 1919 шықәсазы Иегова ижәлар символтә ҵакыла иуҳәозар Вавилон Ду атҟәара аҟынтә ахақәиҭра роуит . Уи аахижьҭеи аӷацәа Анцәа ижәлар ирԥыхагахарц ишашьҭоугьы , ажәабжьҳәаратә ус аӡәгьы изаанкылом ( Аат . 18 : 4 ) .
Ҳара амаалықьцәа ҳрыхьчоит аҟынтә , Иегова иорганизациа амцдинхаҵара атҟәра еиҭа иҭашәоит ҳәа ҳамшәалароуп ( Аԥсал . 33 : 8 [ 34 : 7 , АдҾ ] ) .
Агәра ганы ҳаҟоуп Анцәа имаҵзуҩцәа адунеи зегь аҿы анаҩсгьы доуҳала ишеизҳало .
Захариа иԥааимбаражәа ҳаназхәыцуа , акгьы ҳацәшәаӡом , избанзар иаҳдыруеит ҩ-шьхак ҳшырыхьчо .
Избан Анцәа ижәлар ианақәло , акгьы ҳацәымшәалар зҳалшо ?
Иаарласны Аҩсҭаа идунеи аҿы иҟоу аполитикатә мчрақәа зегьы Анцәа ижәлар ирықәларц , насгьы иқәыргарц азы рҽеидыркылоит ( Иез . 38 : 2 , 10 — 12 ; Дан . 11 : 40 , 44 , 45 ; Аат . 19 : 19 ) .
Иезекииль иԥааимбаражәаҿы иҳәоуп дара рыԥсахы еибакны аԥҭа еиԥш , адгьыл хырҩоит , насгьы аҽқәа ирықәтәаны иаауеит иаҳҿагыларц азы ҳәа ( Иез . 38 : 15 , 16 ) * .
Ҳацәшәалароума ҳара уи ?
Мап , избанзар жәҩантәи ар ҳара иҳадгылоуп .
Агәырҩа ду аан Иегова имаалықьцәа ижәлар рыхьчоит , насгьы инапхгара иаҿагыло дарбанзаалак дықәыргоит ( 2 Фес . 1 : 7 , 8 ) .
Изакәытә мшхозеи уи !
Аха напхгара азҭода Иегова жәҩантәи ир ?
12 , 13 . а ) Дҵас ииҭазеи Иегова Захариа ?
б ) Иҳаилшәыркаа Захариа иԥааимбаражәаҿы зыӡбахә ҳәоу Авҵиаа Иисус Христос изизку .
Иегова Захариа иирбаз урҭ абарақәа ааба уаҳа аӡәгьы имбаӡеит .
Уажәшьҭа Захариа егьырҭ ирбар алшо , насгьы Иегова иуахәама еиҭашьақәзыргыло израильаа ргәы шьҭызхуа ак ҟаиҵоит .
( Уаԥхьа Захариа 6 : 9 — 12 . )
Иегова Захариа идиҵоит ааигәа Вавилонынтәи ихынҳәыз Хелдаии , Товиеи , Иедаиеи рҿы араӡни ахьи игарц , « агәыргьын ду » ҟаиҵарц азы ( Зах . 6 : 11 ) .
Изхаиргылар ихәҭадаз Захариа агәыргьын ?
Иудатәи аимшьҭра иатәу , Давид ихылҵшьҭра анапхгаҩы Зоровавель иоума ?
Мап .
Иҟалап Захариа иҟаиҵоз иахәаԥшуаз иџьаршьазар агәыргьын Иоседек иԥа аԥхьаԥшьаҩы Иисус ианихаиргыла .
Аҳас дҟалама уи ашьҭахь аԥхьаԥшьаҩы Иисус ?
Мап , иара Давид иаҳратә хылҵшьҭра датәымызт , убри аҟынтә аҳра аҭыԥ изаанкыломызт .
Агәыргьын ахаргылара аԥааимбаражәатә ҵакы аман : уи иаанарԥшуан аԥхьаҟа наӡаӡа аҳас , насгьы ԥхьаԥшьаҩыс иҟало дышцәырҵуа .
Иегова уи Авҵиаа ҳәа изиҳәеит .
Абиблиа еилыкка иаҳнарбоит уи Авҵиаа Иисус Христос шиакәу ( Ис . 11 : 1 ; Матф .
2 : 23 * ) . Иҟаиҵозеи Иисус Аҳи Аԥхьаԥшьаҩи раҳасабала ?
Иисус Христос Аҳи Аԥхьаԥшьаҩи раҳасабала Иегова жәҩантәи ир дахагылоуп .
Иара иаҭаху зегь ҟаиҵоит Анцәа имаҵзуҩцәа ирҿагыло ари адунеи аҿы ихьчазарц азы ( Иер . 23 : 5 , 6 ) .
Иаарласӡаны Христос Анцәа имчра иаҿагыло зегьы дрықәыӡбоит , насгьы аиааира игоит .
Иара Иегова ижәлар ихьчоит ( Аат .
17 : 12 — 14 ; 19 : 11 , 14 , 15 ) . Аха уи аԥхьа Авҵиаа даараӡа ихадоу аус наигӡароуп .
15 , 16 . а ) Дызусҭада ҳаамҭазы Анцәа ижәлар зрыцқьаз , уи еиҭашьақәзыргылаз , насгьы ишԥаҟаиҵеи уи ?
б ) Иалҵшәахозеи Зқьышықәсатәи Христос инапхгара ?
Анцәа Иисус Аҳас , насгьы ԥхьаԥшьаҩыс дҟаиҵеит , аха иара убас уи « Иегова иуахәама » иргыларц адҵа ииҭеит .
( Уаԥхьа Захариа 6 : 13 . )
Ишԥанаигӡоз Иисус ҳаамҭазы ари адҵа ?
1919 шықәсазы иара Иегова ииашоу имаҵзуҩцәа Вавилон Ду аҟынтә ахақәиҭра риҭеит , насгьы ақьырсиантә еизара еиҭашьақәиргылеит .
Уи иара убас игәрагоу , иҟәышу атәы далихит .
Анцәа идоуҳала иалху аишьцәа рыла ишьақәгылоу ари агәыԥ адоуҳатә уахәама адгьылаҿтәи ахәҭаҿы имҩаԥысуа акрызҵазкуа аус напхгара азыруеит ( Матф .
24 : 45 ) . Уи адагьы , Иисус Анцәа ижәлар дрыцхраауеит урҭ ирыцқьарц , насгьы Иегова ишиҭаху еиԥш имаҵ руларц азы ( Мал .
3 : 1 — 3 ) . Зқьышықәсатәи Христос инапхгара аан 144 000 - ҩык ԥшьаҩцәас амаҵ зуло , насгьы аҳра ицзуло иваргыланы Анцәа изиашоу ауаа наӡахарц ирыцхраауеит .
Уи ашьҭахь џьанаҭ дгьыл аҿы Анцәа ииашоу имаҵзуҩцәа роуп инхало .
Усҟан иҵабыргу Анцәа имҵахырхәара инагӡаны еиҭашьақәыргылахоит .
Зыгәра диргазеи Иегова ауриацәа , насгьы ишԥарныри иажәақәа ?
Ишԥарныри Захариа ихаан инхоз ауриацәа иажәабжь ?
Иегова урҭ ажәа риҭеит ацхыраара шриҭо , насгьы ишиихьчо .
Иара агәра диргеит ауахәама шеиҭашьақәыргылахо . Уи дара , хымԥада , агәыӷра рнаҭон .
Аха ирылшома ажәлар маҷ ари аҩыза аус ду анагӡара ?
Захариа анаҩс ииҩыз уи ус шакәу агәра ҳнаргоит .
Иегова иҳәеит Хелдаии , Товиеи , Иедаиеи рыдагьы , аргылараҿы имаҷымкәа егьырҭ ауаа рхы шаладырхәуа .
( Уаԥхьа Захариа 6 : 15 . )
Уажәшьҭа ауриацәа агәра ганы иҟан Анцәа дышрыцхраауа , убри аҟынтә иаразнак аусура иалагеит .
Дара аргылара рнапаларкит , уи мап шацәкызгьы .
Иаарласны Иегова « ашьха ду » ирзеиԥшыз аԥырхага ықәигеит : аргылара азин ҟалеит , насгьы 515 шықәса ҳ . ҟ . шыҟаз ауахәама еиҭашьақәыргылан ( Езд . 6 : 22 ; Зах .
4 : 6 , 7 ) . Аха Иегова иажәақәа еиҳарак ҳаамҭақәа роуп изызку .
Иегова ахаан ихашҭӡом иара иахь иааҳарԥшуа абзиабара ( Шәрыхәаԥш абзацқәа 18 , 19 . )
Ишԥанаӡо иахьа Захариа 6 : 15 иану ажәақәа ?
Иахьа миллионҩыла ауаа иҵабыргу Анцәа имаҵ руеит .
Дара Иегова идоуҳатә уахәама ду иацхрааларц азы зегь раасҭа зыхә ршьо иеигӡаӡом — раамҭа , рымч , рмазара ( Ажәам .
3 : 9 ) . Иҳацхраауазеи Иегова изы иҟаҳҵо ахә шишьо агәра агара ?
Иаҳгәалаҳаршәап Хелдаии , Товиеи , Иедаиеи Захариа агәыргьын злихыз аматериалқәа шааргаз .
Агәыргьын иргәаланаршәалар акәын иҵабыргу Анцәа имҵахырхәаразы иҟарҵаз ( Зах . 6 : 14 ) .
Убас еиԥш , Иегова ахаангьы ихашҭӡом иаҳбо аџьабааи иара иахь иааҳарԥшуа абзиабареи ( Аур .
6 : 10 ) . Ишԥаҳнырлар акәу Захариа ибарақәа ?
Арҭ аҵыхәтәантәи амшқәа раан Иегова ижәлар иҟарҵаз рацәоуп .
Уи зегь ишьақәнарӷәӷәоит Христос ҳара анапхгара шҳаиҭо , насгьы Иегова дшаҳзылԥхо .
Ҳара зыгәра агара иаԥсоу , насгьы наӡаӡа иҟазаауа аорганизациа ҳахәҭакуп .
Иегова ицқьоу амҵахырхәара иазку игәҭакы хымԥада инаигӡоит .
Анцәа ижәлар рҿы ишәымоу аҭыԥ ахә шәшьала , насгьы зегь рыла Иегова иҳәатәы хашәҵала .
Усҟан Аҳас иҟоу Аԥхьаԥшьаҩы , насгьы амаалықьцәа шәрыхьчалоит .
Ус ҟашәҵалар , агәра ганы шәыҟазар шәылшоит Иегова ари адунеи аҵыхәтәа ааиаанӡа , насгьы наӡаӡагьы шәшиихьчало .
Еиҳаны аинформациа шәыԥшаар шәылшоит аброшиура « Иааигәоума аҵыхәтәа ? »
( bp158 ) иану « Аԥхьаҩцәа рызҵаарақәа » аҿы , адаҟьақәа 29 — 30 .
Ажәа « Назареи » иҟалап ажәытә уриатә ажәа не́цер аҟынтәи иаауазар , уи иаанагоит « авҵиаа » .

РАЦӘАК идуум ақалақь аҿы аштат Гуџьарат ( Индиа ) дынхон Џьон зыхьӡыз аҷкәын , уи иаб 1950 - тәи ашықәсқәа рынҵәамҭазы Иегова ишаҳаҭ иакәхеит .
Аха Џьон иани хәҩык иашьцәеи иаҳәшьцәеи католикцәан , рыгәрахаҵарагьы ӷәӷәала иадгылан , убри аҟынтә раб игәрахаҵара ҿыҵ зынӡа иргәамԥхеит .
Ҽнак зны Џьон иаб Џьон аизара аҟынтә иашьак аконверт изигарц диҳәеит .
Уи аҽны ашьыжь Џьон аиха иалхыз ауалыр анааиртуаз , иӷәӷәаны инацәкьыс ԥиҟеит .
Аха иара уеизгьы иаб иҳәара наигӡар иҭахын , убри аҟынтә инацәкьыс ацахала иҿаҳәаны , амҩа дықәлеит .
Иара иахьахәҭаз днеит , аха уи аиашьа аҩны дыҟаӡамызт , иԥҳәыс лакәын иҟаз , ларгьы Иегова ишаҳаҭ лакәын .
Аконверт анимылхуаз , лара игәалҭеит Џьон инацәкьыс шыԥҟаз , убри аҟынтә ацхыраара идылгалеит .
Лара ахәшәқәа хьҭаз акәалаԥ ганы , ахәра рыцқьаны изҿалҳәеит .
Уи ашьҭахь ачаи илыржәит , насгьы уи аамҭа зегьы қьиарала Абиблиа иазкны диацәажәон .
Уи аиаҳәшьа иаалырԥшыз гәыкала иҟаз аиҷаҳара Џьон игәазҭанаҵеит Иегова ишаҳаҭцәа рганахь ала имаз игәаанагара аԥсахра .
Иара Иегова ишаҳаҭцәа рхәаԥшышьеи акатоликцәа рхәаԥшышьеи злеиԥшым иазкны ҩ-зҵаарак лиҭеит : Дынцәоума Иисус , насгьы илыҳәалароума ақьырсианцәа Мариа ?
Аиаҳәшьа гуџьарати лдыруан , убри аҟынтә Џьон ихатә бызшәала аҭак илҭеит .
Уи иазкны Абиблиа иану илырбеит , насгьы аброшиура « Эта благая весть о Царстве » илҭеит .
Џьон уи аброшиура данаԥхьа , аҵабырг шиԥшааз еиликааит .
Иара идиннапхгаҩ иахь дцаны урҭ азҵаарақәа ииҭеит .
Адиннапхгаҩ иаразнак иԥсахы еибакын уи Абиблиа игәыдиҵеит , насгьы диқәыҳәҳәеит : « Уаҩысҭаахеит !
Исырба Абиблиаҿы Христос дынцәаӡам ҳәа ахьану .
Исырба иахьаҳәо Мариа лымҵахырхәара ахәҭам ҳәа .
Исырба ! »
Џьон уи адиннапхгаҩы ихымҩаԥгашьа даара даршанхеит , убри аҟынтә ус иеиҳәеит : « Ахаан схабар уаҳа акатоликтә уахәамаҿы иҟалом ! »
Иара ииҳәаз наигӡеит .
Џьон Абиблиа аҵара далагеит , агәрахаҵара ӷәӷәа еизирҳаит , насгьы иҵабыргу Анцәа имаҵ аура далагеит .
Аамҭак ашьҭахь иҭаацәа рҟынтә егьырҭгьы Иегова ишаҳаҭцәа ракәхеит .
Џьон инацәкьыс ахьԥиҟаз уажәраанӡагьы ашәахсҭа ануп .
Уи ашәахсҭа Џьон игәаланаршәоит 60 шықәса раԥхьа иаҳәшьак иара иахь ақьиара шаалырԥшыз , насгьы уи иабзоураны Иегова имаҵ аура дшалагаз ( 2 Кор . 6 : 4 , 6 ) .
МОИСЕИ изакәан инақәыршәаны ақәра ицәгьоу ҳәа акгьы аҵамызт .
Аха Иисус данынхоз аамҭақәа раан ақәра ииашамкәа рхы иадырхәо иалагеит , насгьы ауаа ак аарҳәацыԥхьаӡа иқәуан . Дара уи ҟарҵон ирҳәо еиҳа агәра угарц азы .
Аха Иисус ус еиԥш хыда иҟаз ақәра ҩынтә дақәыӡбеит .
Иара идирҵон : « Иҟазааит шәажәа абас аиԥш ала : „ ааи “ ҳәа ишәҳәо „ ааи “ акәны , „ мап “ ҳәа ишәҳәо — „ мап “ » ( Матф .
5 : 33 — 37 ; 23 : 16 — 22 ) . « Теологический словарь Нового Завета » инақәыршәаны Аталмуд иаҳнарбар алшоит ауриацәа ражәақәа шиашаз иақәдыргәыӷырц азы ақәра шаҟа рхы иадырхәоз , насгьы шаҟа лассы-лассы иқәуаз .
Уа еилыкка иануп иарбан қәрақәоу хымԥада инагӡатәыз , насгьы уиаҟара ихадам ҳәа ирыԥхьаӡоз ( Theological Dictionary of the New Testament ) .
Уи аҵас иақәыӡбоз Иисус имацара иакәмызт .
Абар сектак иалахәыз ирызкны аиудеиатә ҭоурыхҭҵааҩ Иосиф Флави ииҳәаз : « Ирҳәо ажәа зеиԥшразаалакгьы , еиҳа амч амоуп ишьҭарҵо аҭоуба аасҭа , уи зынӡаскгьы рхы иадырхәаӡом , избанзар урҭ аҭоуба анамыгӡара уи ашьҭаҵара аасҭа еиҳагьы иақәыӡбоит .
Дара зажәақәа рыгәра агаразы ақәра зхы иазырхәоз ауаҩы акгьы даԥсам ҳәа рыԥхьаӡон » .
Сирахов иԥа Иисус Иҟәыӷарақәа зну апокрифтә шәҟәаҿы иануп : « Лассы-лассы иқәуа ауаҩы азакәандара ихыҵәоит » ( Сирах 23 : 11 , Синодальный перевод ) .
Ишаҳбаз еиԥш , Иисус ақәра ииашамкәа рхы иахьадырхәоз дақәыӡбон .
Ҳара еснагь аиаша ҳҳәозар , иаҳҳәо агәра ргарц азы ҳақәлар акәхаӡом .
3 Шәыбжьы ҭыганы гәырӷьарыла ашәа шәҳәала !
Иегова имҵахырхәараҿы ашәаҳәара еснагь ароль хада ааннакылон .
Аха шьоукы егьырҭ ишырбо ашәаҳәара иацәыԥхашьоит .
Иҟаҳҵар ҳалшозеи Иегова дҳарҽхәарц азы ашәаҳәара ҳацәыԥхамшьаларц ?
Ари астатиаҿы ҳара еилҳаргоит гәык-ԥсык ала Иегова ирҽхәара зхадоу , насгьы ҳрылацәажәоит ҳабжьы аиӷьтәра иҳацхраауа алабжьарақәа .
9 Ишәыԥшаауама шәара Иегова иҿы аҽыҵәахырҭа ?
15 Аиашареи агәшаҭареи злоу Анцәа Иегова шәиҿыԥшла
Иаҳнарҵозеи аҽыҵәахырҭа-қалақьқәа ирызку азакәан ?
Актәи астатиа шәанаԥхьо , иазгәашәҭ агха ӷәӷәа ҟазҵаз ауаҩы Иегова иҿы аҽыҵәахырҭа аԥшаара шилшо .
Аҩбатәи астатиа ҳацхраауеит Иегова иҿыԥшра егьырҭ ранажьраҿы , ауаҩы иԥсҭазаара ахә ашьараҿы , насгьы иашарыла ахымҩаԥгараҿы .
21 Ари адунеи ахәаԥшышьа мап ацәышәкла
27 Шәҳамҭа шәцәыӡыртә алшәмыршан
Арҭ аҩстатиак апостол Павел Анцәа идоуҳа ацхыраарала ақьырсианцәа ириҭаз алабжьарақәа шьаҭас ирымоуп .
Актәи астатиаҿы еилыргоуп иугәаԥхартә иҟоу ари адунеи ахәаԥшышьақәа ҳарзыҟазар шҳахәҭоу .
Аҩбатәи астатиа ҳацхраауеит Иегова ҳзықәиргәыӷуа азылԥхарақәа риура иаҳԥырхагахар алшо ашәарҭарақәа рҽырцәыхьчара .
« Анцәа изы ашәаҳәара бзиоуп » ( АԤСАЛ . 146 : 1 [ 147 : 1 , АдҾ ] ) .
АШӘАҚӘА : 10 , 2
Иарбан рольу ашәаҳәара Иегова имаҵзураҿы иааннакыло ?
Ишԥаҳалшо Иегова гәыкала ашәа изҳәара иаҳԥырхагоу ауадаҩрақәа риааира ?
Иарбан ԥсахрақәоу иҟарҵаз иҿыцу ашәаҳәагатә шәҟәаҿы , насгьы ишԥаҳалшо иҿыцу ашәақәа рҳәара ҳҽазыҟаҳҵалар ?
Иарбан лшароу иаҳнаҭо ашәаҳәара ?
ЕИЦЫРДЫРУА ашәақәа зыҩуа апоет зны иҳәеит : « Ажәақәа удырхәыцуеит .
Амузыка ацәаныррақәа узцәырнагоит .
Ашәа акәзар , азхәыцра аилкаара иуцхраауеит » .
Ҳашәақәа Иегова дҳараркуеит , насгьы иара иахь абзиабара шҳамоу аадырԥшуеит .
Уи иареи ҳареи ҳаизааигәанатәуеит . Убри аҟынтә иџьашьатәым Иегова ишаҳаҭцәа хаҭала ма аизарақәа рҿы еснагь ашәақәа ахьизырҳәо .
Ашәаҳәара ииашаҵәҟьоу амҵахырхәара иахәҭакуп .
2 , 3 . а ) Избан шьоукы аизарақәа рҿы ашәаҳәара изацәыԥхашьо ?
б ) Иарбан зҵаарақәоу еилҳарго ?
Ишәгәаԥхома шәара аизараҿы ашәаҳәара ?
Мамзаргьы уи шәацәыԥхашьоу ?
Ҭыԥқәак рҿы ахацәа ауаа ишраҳауа ашәаҳәара иацәыԥхашьоит .
Уи аизара зегь иҽеим анырра рнаҭар алшоит , еиҳараӡак аҭакԥхықәра зду аишьцәа ашәаҳәара иацәыԥхашьозар , мамзаргьы дара ашәаҳәараан егьырҭ аусқәа ирҿызар ( Аԥсал .
29 : 13 [ 30 : 12 , АдҾ ] ) . Ашәаҳәара Иегова имаҵ аура иахәҭакны иҳаԥхьаӡозар , усҟан ашәа анырҳәо аамҭазы азал ҳаҩныҵлаӡом , насгьы уи ахәҭа ҳҽагҳмырхарц заа аизарахь ҳнеилоит .
Убри аҟынтә дасу ҳхы ҳазҵаароуп : « Сышԥазыҟоу ақьырсиантә еизараҿы ашәаҳәара ?
Исыцхраауазеи егьырҭ ишраҳауа ашәаҳәара сацәыԥхашьозар ?
Иҟасҵар сылшозеи ҳашәақәа гәыкала исҳәаларц ? »
4 , 5 .
Ишԥазыҟаз ажәытәан израильаа Иегова имҵахырхәараҿы ашәаҳәара ?
Жәытә-натә аахыс Иегова изиашаз имаҵзуҩцәа ашәаҳәарала Анцәа дҳараркуан .
Иаҳҳәап , ажәытәан израильаа азиашара аарԥшны Анцәа имаҵ аныруаз , ашәаҳәара аҭыԥ ду азалырхуан .
Убас аҳ Давид ауахәамазы зегь анирхиоз , иара 4 000 - ҩык алевитцәа алихит , урҭ ашәаҳәарала Иегова дҳараркларц азы .
Урҭ рҟынтә 288 - ҩык « Иегова ашәа шизҳәатәыз дырҵан , насгьы рус бзианы ирдыруан » ( 1 Аш .
23 : 5 ; 25 : 7 ) . Ауахәама аргылара анхыркәшаз , амузыкеи ашәаҳәареи ихадоу ароль рзалхын .
Абиблиаҿы иануп : « Иегова дырҽхәо , насгьы иҭабуп ҳәа иаҳәо абыкьқәеи ашәаҳәаҩцәеи рыбжьқәа анеицыла , абыкьқәеи , абҩа иалху аџьамқәеи , егьырҭ амузыкатә инструментқәеи ашәа рыцырҳәо ианалага , Иегова дырҽхәо . . .
Иегова иҩны . . . аԥсҭҳәа ҩначылеит » . Ҳәарада , иҷыдаз ари ахҭыс уа иҟаз рыгәрахаҵара арӷәӷәеит ( 2 Аш .
5 : 13 , 14 ; 7 : 6 ) . Иарбан программоу еиҿикааз Неемиа , иерусалимтәи аҭӡамц аиҭашьақәыргылара анхыркәшаз ?
Неемиа Иерусалимтәи аҭӡамцқәа реиҭашьақәыргыларазы аус данахагылаз , иара алевитцәа еизигеит урҭ аоркестртә ккомпонимент рыцны ашәа рҳәаларц .
Иерусалимтәи аҭӡамц анеиҭашьақәыргылаз , еиҿкаан иҷыдоу амузыкатә программа .
« Ҩ-хор дук » Иегова дырҽхәо рҽеиҩшаны ақалақь аҭӡамц иқәгыланы ицон , ауахәама аҿаԥхьа еиԥылаанӡа .
Убри аамҭазы рыбжьы убриаҟара идуун , ихароу аҭыԥқәа рҿы иуаҳартә иҟан ( Неем .
12 : 27 , 28 , 31 , 38 , 40 , 43 ) . Ҳәарада , Иегова даара игәы иахәон имаҵзуҩцәа гәыкала ашәа ахьизырҳәоз .
Ишԥааирԥши Иисус Анцәа имҵахырхәараҿы ашәақәа ихадоу аҭыԥ шааныркыло ?
Ақьырсиантә еизара анышьақәгыла ашьҭахьгьы амузыка Анцәа имҵахырхәараҿы ихадоу аҭыԥ ааннакылон .
Иазгәаҭатәуп аҭоурых аҿы зегь раҵкыс ихадаз аухазы Иисус уаххьа азгәаҭара анаԥиҵа , апостолцәеи иареи Иегова дзырҽхәоз ашәақәа шырҳәоз .
( Уаԥхьа Матфеи 26 : 30 . )
Рхы ишԥадырхәоз раԥхьатәи ақьырсианцәа ашәақәа Анцәа имҵахырхәараҿы ?
Раԥхьатәи ақьырсианцәа Анцәа ашәақәа рыла дшыҳараклатәу аҿы аҿырԥшы ҳарҭеит .
Дара Иегова имҵахырхәаразы ауахәамахь ицоз израильаа реиԥш , лассы-лассы рыҩнқәа рҿы еизон .
Урҭ рыҩнқәа ауахәама еиԥш иԥшӡамызт , насгьы идумызт , аха дара уеизгьы гәыкала ашәа рҳәон .
Иԥшьоу адоуҳа ацхыраарала апостол Павел ақьырсианцәа ирзиҩуан : « Христос иажәа шәгәаҵа ҟәыӷараны , илашарбаганы иҭазааит , имарымажахааит , — ахшыҩрҵаратә шәаналацәажәо , амҩа шәанықәеибаҵо , шәанеилабжьо , Иҳақәиҭу шәиаҭабууа , дҳаракуа , аԥсалмақәа , аныҳәашәақәа , адоуҳашәақәа анышәҳәо » ( Кәал .
3 : 16 ) . Ҳашәаҳәагатә шәҟәқәа ирну ашәақәа , ҳәарада , « доуҳатә шәақәоуп » , насгьы урҭ « ҳагәқәа рҿы аџьшьара аарԥшны » иҳәалатәуп .
Уи игәрагоу , иҟәышу атәы иҳаиҭо адоуҳатә фатәы иахәҭакуп ( Матф . 24 : 45 ) .
а ) Избан шьоукы аизарақәеи аконгрессқәеи рҿы ашәаҳәара изацәыԥхашьо ?
б ) Иарбан лабжьарақәоу Иегова гәыкала ашәа изҳәараҿы иҳацхраар алшо , насгьы изыхәҭада уи аганахь ала аҿырԥштәы ҳаҭара ?
( Шәахәаԥш астатиа алагамҭаҿы иаагоу асахьа . )
Избан шьоукы ашәаҳәара изацәыԥхашьо ?
Иҟалап уи рҭаацәараҿы ма ркультураҿы иаԥымзар .
Зны-зынла ашәаҳәаҩцәа ҳанырзыӡырҩуа , урҭ шаҟа ибзианы ашәа рҳәо џьаҳшьоит .
Ҳгәы каҳар алшоит ҳара урҭ реиԥш ашәа ахьаҳзымҳәо .
Аха уи Ҳанцәа Иегова ашәа изҳәара иаҳԥырхагамхароуп .
Шәхы шәҩаханы ашәаҳәагатә шәҟәы шәҿаԥхьа икны , гәыкала ашәа шәҳәала !
( Езд . 3 : 11 ; уаԥхьа Аԥсалом 146 : 1 [ 147 : 1 , АдҾ ] ) .
Уажәы Аҳратә залқәа рҿы ашәақәа ртекст аекран аҿы иддырбоит .
Уи ашәаҳәара иҳацхраауеит .
Иара убас иазгәаҭатәуп ашәаҳәара Аизара аиҳабацәа рзы иԥшьоу амаҵзура ашкол апрограмма ишахәҭаку , избанзар аизара аиҳабацәа уи аҿы аҿырԥш бзиа ддырбалароуп .
Иаҳгәалашәозар акәзеи , егьырҭ ишраҳауа ашәаҳәара ҳацәыԥхашьозар ?
Зны-зынла шьоукы рыбжьы ҭыганы ашәаҳәара ишәоит , избанзар рыбжьы егьырҭ рыбжьы аҵкыс идухоит , мамзаргьы егьырҭ иргәаԥхом ҳәа ргәы иаанагоит .
Аха шәазхәыц : ҳанцәажәо « ҳара зегьы агәнаҳарақәа маҷымкәа иҟаҳҵоит » ( Иак . 3 : 2 ) .
Аха ҳара уи иахҟьаны ацәажәара ҳаҟәыҵӡом !
Нас иалҳаршар аума инаӡам ҳабжьы Иегова ашәала ирҳаракра иаԥырхагахартә ?
11 , 12 .
Иарбан лабжьарақәоу еиӷьны ашәаҳәара иҳацхраауа ?
Зны-зынла ашәаҳәара ҳацәыԥхашьоит , избанзар уи шыҟаҵатәу ҳаздыруам .
Аха иуадаҩым алабжьарақәа ҳхы иаҳархәалар , еиӷьны ашәаҳәашьа ҳҵар ҳалшоит * .
Шәыбжьы дузарц , насгьы амч амазарц азы , ииашаны аԥсыԥ алага-ҩагара аҭахуп .
Афымца алампочка шанаркуа еиԥш , уԥсыԥ убжьы иацхраауеит .
Ашәа анаҳҳәо , ҳабжьы ҳанцәажәо еиԥш , мамзаргьы еиҳаны амч амазароуп .
Ииашаны шәыԥсыԥ алага-ҩагаразы абас ҟашәҵар шәылшоит . Шәҽыриашаны шәгыл , шәыжәҩахыр еиҵышәх , шәыԥсыԥ жәга ҵаҟатәи шәрыԥҳақәа аҳауала иҭәырц .
Илажәгала шәыԥсыԥ ашьшьыҳәа , ашьшьыҳәа шәыԥхьаӡо . Иахьынӡашәылшо ирацәаны шәыԥхьаӡа . Шәҽазышәшәа ашәаҳәараан убас аҟаҵара .
Иазгәаҭатәуп Абиблиа ахаҭа Иегова имаҵзуҩцәа рыбжьы ҭыганы ашәа аҳәара ргәы шазҭанаҵо ( Аԥсал . 33 : 1 — 3 , АдҾ ) .
Ишԥаҳалшо ҳамшәаӡакәа ашәаҳәара ?
Аҭаацәаратә мҵахырхәараан , мамзаргьы аӡәгьы шәааигәара даныҟам абас ҟашәҵа .
Ашәаҳәагатә шәҟәаҿы иалышәх бзиа ижәбо ашәа .
Шәыбжьы рдуны , шәымшәакәа ажәақәа шәрыԥхьа .
Уи ашьҭахь убас еиԥш шәыбжьы амч аҭаны зныктәи шәыԥсыԥ агарала амузыкатә фразаҿы иаагоу ажәақәа зегьы шәрыԥхьа .
Анаҩс убас еиԥш шәыбжьы ҭыганы уи афраза шәҳәа ( Ис . 24 : 14 ) .
Шәара игәашәҭоит шәыбжьы еиҳа ишеиӷьхаз .
Уи ацәшәара ма ацәыԥхашьара ахәҭам !
а ) Избан ибзианы ашәаҳәаразы ҳҿы ибзианы аартра захәҭоу ?
( Шәахәаԥш арамка « Еиӷьны ашәаҳәара ҳҵар шҳалшо » . ) б ) Шәрыхцәажәа еиӷьны ашәаҳәара иуцхраауа ҳәа ишәыԥхьаӡо алабжьарақәа .
Шәыбжьы ишахәҭоу еиԥш амч аиуам , шәҿы уиаҟара иаашәмыртлар .
Убри аҟынтә абар ишәыхәар алшо даҽа лабжьарак : шәҿы шәанцәажәо аҵкыс , еиҳаны иаашәыртла .
Иҟашәҵар шәылшозеи шәара шәыбжьы зынӡа ихәыҷызар ма мыцхәы идузар ?
Хықәкыла шәжьышәақәа шәыркәадала , насгьы ашәаҳәаразы аҽаршьцыларақәа шәҿы аркны иҟашәҵала .
Уи азы шәқьышәқәа маҷк инеимакны ( ишәмырӷәӷәан ) « ммм-ммм - ммм . . . » шәҳәа . Убри аамҭазы шәара шәхи шәгәышԥи рҿы авибрациа шәаҳауазар ауп . Ишәхашәмыршҭлан иара убас шәыԥсыԥ инарҵауланы алага-ҩагара .
( Шәрыхәаԥш абзацқәа 11 — 14 . )
Шәыҽшәыриаш
Шәыԥсыԥ жәга
Шәҿы ибзианы иаашәыртла
Ашәа шәҳәала
а ) Иарбан лаҳәароу иҟаҵаз есышықәсатәи аиԥылараҿы 2016 шықәсазы ?
б ) Иарбан мзызқәоу иҿыцу ашәаҳәагатә шәҟәы аҭыжьразы иҟаз ?
2016 шықәсазы Пенсильваниа имҩаԥысыз есышықәсатәи аиԥылараҿы аиашьа Стивен Летт алаҳәара ҟаиҵеит хара имгакәа ҳқьырсиантә еизарақәа рҿы ҳхы ишаҳархәало иҿыцу ашәаҳәагатә шәҟәы « Гәырӷьарыла Иегова ашәа изышәҳәала » .
Аиашьа Летт идеилиркааит иҿыцу ашәаҳәагатә шәҟәы зыҭрыжьыз мзызқәак ишреиуоу англыз бызшәала еиҭарҿыцу « Адунеи ҿыц аиҭага » ахьҭыҵыз .
Бызшәақәак рҿы ашәақәа ртекст еиҭа аус рыдулара аҭаххеит , насгьы 2013 шықәсазы иҭыҵыз Абиблиа аиҭагаҿы уаҳа иуԥымло ажәақәа ашәаҳәагатә шәҟәы ианыхтәын .
Иара убас уахь иацырҵеит ажәабжьҳәаратә маҵзура иазку , насгьы аҿыхразы аџьшьара зныԥшуа ашәақәа .
Уи инеиҳангьы , Иегова имҵахырхәараҿы ашәаҳәара ихадоу аҭыԥ ахьааннакыло азы , Анапхгаратә хеилак иаӡбеит ашәаҳәагатә шәҟәы еиҭарҿыцу « Адунеи ҿыц аиҭага » еиԥш зхаҭабзиара ҳараку аматериалқәа рыла иҟарҵарц .
16 , 17 .
Иарбан ԥсахрақәоу иҿыцу ашәаҳәагатә шәҟәаҿы иҟаҵаз ?
Ашәаҳәагатә шәҟәы « Гәырӷьарыла Иегова ашәа изышәҳәала » ахархәара маншәалазарц азы , ашәақәа атемақәа рыла еихшоуп .
Иаҳҳәап , раԥхьатәи 12 шәак Иегова изкуп , анаҩстәи 8 — Иисуси аҿыхреи ирызкуп , убас егьырҭгьы .
Ашәаҳәагатә шәҟәаҿы атематә рбага ыҟоуп , убри аҟынтә аишьцәа рзы имариахоит , иаҳҳәап , иаарту ажәахә азы ианаало ашәа алхра .
Ашәақәа ауаа ргәаҵанӡа инеиларц азы , урҭ ражәақәа еиҭарҿыцын .
Жәақәак ԥсахын , аҵакы еиҳа еиӷьны аарԥшразы .
Иара убас ауаа уаҳа рхы иадмырхәо ажәақәагьы ԥсахтәын .
Иаҳҳәап , иҿыцу ашәаҳәагатә шәҟәаҿы уаҳа иуԥылом иажәыз ажәа « гласить » , насгьы ашәа ахьӡ « Долготерпение » « Проявляйте терпение » ала иԥсахуп .
Иара убас ашәаҳәагатә шәҟәаҿы уаҳа иуԥылаӡом ажәақәа « шеол » , насгьы « гадес » .
Избан ?
Ҳаизарақәа ирҭаауеит иҿыцу аӡәырҩы , ма ааигәа Абиблиа аҵара иалагаз ауаа , убри аҟынтә арҭ ажәақәа рзеилымкаар алшоит .
Аҭаацәаратә мҵахырхәараан ашәақәа шәҵала ( Шәахәаԥш абзац 18 . )
Избан изхадоу иҿыцу ашәақәа рзыӡырҩра ?
( Шәахәаԥш иара убас албаага . )
Ашәаҳәагатә шәҟәы « Гәырӷьарыла Иегова ашәа изышәҳәала » иану ашәақәа анцәаиҳәарақәа иреиԥшуп .
Урҭ ҳацхраауеит Анцәа иахь иҳамоу ацәаныррақәа раарԥшра .
Егьырҭ ашәақәа абзиабара аарԥшреи аус қьиақәа рыҟаҵареи ҳгәазҭарҵоит ( Аур . 10 : 24 ) .
Ҳашәақәа рмелодиеи ртексти ибзианы иаҳдыруазар ауп .
Ашәақәа аҩны шәаныҟоу ишәҳәала .
Убасала урҭ шәҵоит , насгьы аԥсы ахаҵаны ишәҳәалоит !
*
Иарбан зеиԥшыҟам рольу Иегова имҵахырхәараҿы амузыка иааннакыло ?
Ииашаҵәҟьаны Анцәа имҵахырхәараҿы ашәаҳәара даара ихадоуп .
Уи ҳара ҳзы Иегова иахь абзиабареи аџьшьареи раарԥшразы лшара бзиоуп .
( Уаԥхьа Исаиа 12 : 5 . )
Уи адагьы , гәыкала ашәа анаҳҳәо егьырҭ ргәазҭаҳҵар ҳалшоит иԥхамшьаӡакәа рыбжьы ҭыганы ашәаҳәара .
Ашәа анаҳҳәо , аизараҿы зегьы , аҿар реиԥш , зықәрахь инеихьоугьы , ааигәа Абиблиа аҵара иалагазгьы , Иегова ддырҽхәалар рылшоит .
Убри аҟынтә акгьы ҳԥырхагамхааит ашәаҿы ҳцәаныррақәа раарԥшра .
Анцәа идоуҳа ацхыраарала аԥсаломшәаҳәаҩ иҩит : « Нцәа Ҳазшаз ашәа ҿыц изышәҳәа » ( Аԥсал . 95 : 1 [ 96 : 1 , АдҾ ] ) .
Шәааи ари ааԥхьара ҳацныҟәаны гәырӷьарыла , ҳабжьы ҭыганы Анцәа ашәа изаҳҳәалап !
Еиӷьны ашәаҳәашьа шәҵар шшәылшо иазкны еиҳаны алабжьарақәа шәыԥшаар шәылшоит ҳтелехәаԥшра апрограммаҿы ( аҟәша НАША СТУДИЯ > РЕЧИ ) .
Ашәаҳәара ҳҽазыҟаҳҵарц азы аконгрессқәа рҿы апрограмма ахәҭақәа ирылагаанӡа жәа-минуҭк ицо амузыкатә видеонҵамҭала иалагоит .
Уи шьақәгылоуп аоркестртә музыкала , уи ҳгәи ҳахшыҩи аконгресс апрограмма иазыҟанаҵоит .
Убри аҟынтә иахәҭоуп амузыкатә видеонҵамҭа алагаанӡа ҳҭыԥқәа аанкыланы , амузыка ԥшӡа азыӡырҩра .
« Иегова имаҵзуҩцәа рыԥсы еиқәирхоит , насгьы иара иҿы аҽыҵәахырҭа зыԥшааз ахара идҵахом » ( АԤСАЛ . 34 : 22 , АдҾ ) .
АШӘАҚӘА : 8 , 54
. . аизара аиҳабацәа агәнаҳа ӷәӷәа ҟазҵаз иарбан цхыраароу ирҭар рылшо аилкаара ? . .
Анцәа ҳара ҳахь агәшаҭара ааирԥшырц азы аусқәа рыҟаҵара шаҭаху аилкаара ? . .
Иегова шаҟа гәыкала иҳанаижьуа аилкаара ?
Иарбан цәаныррақәоу лассы-лассы Анцәа имаҵзуҩцәа ирҭынхаз агәнаҳа иахҟьаны ирызцәырҵуа ?
« САРА — насыԥ змам уаҩуп , суаҩ рыцҳауп ! » ( Рим .
7 : 24 ) . Арҭ ажәақәа апостол Павел ихазы иҳәеит . Иахьагьы имаҷымкәа Анцәа имаҵзуҩцәа ус еиԥш иҟоу ацәаныррақәа рызцәырҵуеит .
Ҳара зегь ҳнаӡаӡам , убри аҟынтә ҳусқәа рыла Иегова иргәырӷьара анҳалымшо ҳгәы каҳауеит .
Агәнаҳа ӷәӷәа ҟазҵаз ақьырсианцәа шьоукы Анцәа уи ахаангьы иранаижьуам ҳәа ргәы иаанагоит .
а ) Ишԥаҳнарбо Аԥсалом 34 : 22 ( АдҾ ) Анцәа имаҵзуҩцәа мыцхәы рхы ахара адырҵалар шиҭахым ?
б ) Еилҳаргозеи ари астатиаҿы ?
( Шәахәаԥш арамка « Ихархәагоу аурокқәа , мамзаргьы аԥааимбаражәатә еиҿырԥшрақәа ? » . )
Абиблиа аҟынтә ҳара еилаҳкаауеит Иегова иҿы аҽыҵәахырҭа зыԥшааз рхы ахара адырҵалар шрыхәҭам .
( Уаԥхьа Аԥсалом 34 : 22 , АдҾ . )
Иаанагозеи Иегова иҿы аҽыҵәахырҭа аԥшаара ?
Иарбан шьаҿақәоу иҟаҵатәу Иегова ҳара ҳахь агәшаҭара ааирԥшырц , насгьы иҳанаижьырц ?
Ари азҵаара аҭак ҳаԥшаар ҳалшоит ажәытәан израильаа ирыҭаз аҽыҵәахырҭа-қалақьқәа ирызкыз азакәан еилҳаргар .
Уи адҵа иқәныҟәон аиқәшаҳаҭра Азакәан Аҩынҩажәижәаба мшы 33 шықәса ҳ . ҳ . аус аура иаҟәыҵаанӡа » .
Аха уи адҵа ҟазҵаз Иегова иоуп .
Убри аҟынтә аҽыҵәахырҭа-қалақьқәа ирызкыз адҵа иаҳәо еиӷьны иҭаҳҵаар , ҳара еилаҳкаауеит Иегова агәнаҳаи , агәнаҳаҟаҵаҩцәеи , ахьхәреи дшырзыҟоу .
Раԥхьа шәааи урҭ ақалақьқәа заҭахыз еилҳаргап .
Иҟарҵар акәзи израильаа , ауаҩы игәы иҭакны аӡәы дишьызҭгьы ?
Ажәытәан Израиль Иегова иарбанзаалак ауаҩшьра даара иӷәӷәоу гәнаҳаны иԥхьаӡон .
Аӡәы игәы иҭакны ауаҩы данишьуаз , « зшьа зуаз » — иршьыз зегь раасҭа изааигәоу иуа — уи ауаҩшьҩы дишьыр акәын ( Ахыԥхь . 35 : 19 ) .
Убас ауаҩшьҩы иԥсҭазаарала акгьы ихараӡамкәа иишьыз ауаҩы иԥсы ҿихуан .
Иаразнак иҟаҵаз ашьоура Изқәыргәыӷыз адгьыл мҟьашьырц иахьчон , избанзар Иегова адҵа ҟаиҵеит : « Шәахьынхо аҭыԥ шәымҟьашьын , избанзар ашьа адгьыл аҟьашьуеит » ( Ахыԥхь .
35 : 33 , 34 ) . Иҟаиҵар акәзи машәырла аӡә дызшьыз ауаҩы ?
Аха иҟаиҵар акәзи машәырла аӡә дызшьыз ауаҩы ?
Азакәан инақәыршәаны иара уеизгьы акгьы зхарамыз дахьишьыз азы аҭак ҟаиҵар акәын ( Аҟаз .
9 : 5 ) . Аха агәшаҭара аарԥшны Иегова уи ауаҩы ашьоура зуаз иҟынтә дыбналаны ҽыҵәахырҭаны иҟаз ф-қалақьк рҟынтә руак ахь дцартә алшара ииҭон .
Ауаҩшьҩы уи ақалақь аҿы даанхар акәын аԥхьаԥшьаҩы дыԥсаанӡа ( Ахыԥхь . 35 : 15 , 28 ) .
Избан аҽыҵәахырҭа-қалақьқәа ирызкыз азакәан Иегова еиӷьны иеилкаара изҳацхраауа ?
Аҽыҵәахырҭа-қалақьқәа ауаа ракәӡам изхәыцыз .
Иегова Иисус Навин адҵа ииҭеит : « Израиль аԥацәа ираҳәа : „ Аҽыҵәахырҭа-қалақьқәа алышәх “ » .
Арҭ ақалақьқәа ԥшьоуп ҳәа ԥхьаӡан ( Иис . Н . 20 : 1 , 2 , 7 , 8 ) .
Иегова ихаҭа урҭ иҷыдоу аус азы иалихит .
Уи ҳаргьы иахьа Иегова иҿы аҽыҵәахырҭа аԥшаара шҳалшо еиӷьны аилкаара иҳацхраауеит .

6 , 7 . а ) Ишԥарыӡбоз ақалақь аиҳабацәа машәырла ашьра ҟазҵаз иус ?
( Шәахәаԥш астатиа алагамҭаҿы иаагоу асахьа . ) б ) Избан ауаҩшьҩы ақалақь аиҳабацәа иҟалаз атәы реиҳәар зихәҭаз ?
Машәырла аӡәы дызшьуаз ауаҩы аҽыҵәахырҭа-қалақь ахь дыбналар акәын , насгьы « уи ақалақь аиҳабацәа иҟалаз рзеиҭеиҳәар ихәҭан » .
Уи ашьҭахь ақалақь аиҳабацәа уи ауаҩы анхаразы аҭыԥ изалырхуан ( Иис .
Н . 20 : 4 ) . Аамҭақәак рышьҭахь уи ауаҩы ашьра ахьыҟаиҵаз ақалақь иатәыз аиҳабацәа рахь дрышьҭуан , урҭ аиҳабацәа уи аус рыӡбар акәын .
( Уаԥхьа Ахыԥхьаӡарақәа 35 : 24 , 25 . )
Ашьра ҟазҵаз ауаҩы аҽыҵәахырҭа-қалақь ахь дгьежьыр илшон аиҳабацәа ашьра машәырла иҟаҵан ҳәа анырыӡбоз .
Избан ақалақь аиҳабацәа ари аус рыӡбар захәҭаз ?
Урҭ израильтәи ажәлар Анцәа иҿаԥхьа ицқьаны аанхара ирыцхраауан .
Уи адагьы , ауаҩы дызшьыз иҟаиҵаз аиҳабацәа ианырзеиҭеиҳәоз ауп Иегова агәшаҭара анааирԥшуаз .
Библиаҭҵааҩык иҩуан ауаҩшьҩы ақалақь аиҳабацәа рахь дымнеизҭгьы , « иԥсҭазаара ашәарҭара иҭаиргылон » ҳәа .
Иара иациҵеит : « Уи ауаҩы дыршьызҭгьы , иара иакәын изхарахоз , избанзар Анцәа иазалихыз аҽыҵәахырҭа-қалақьқәа рҿы иҽихьчомызт » .
Машәырла ауаҩы дызшьуаз иԥсы еиқәирхар илшон , аха уи азы ацхыраара даҳәаны идикылар ихәҭан .
Иара аҽыҵәахырҭа-қалақь ахь дыбналар акәын , мамзар иишьыз иуа дишьыр илшон .
8 , 9 .
Избан агәнаҳа ӷәӷәа ҟазҵаз ақьырсиан аизара аиҳабацәа рҿы ацхыраара даҳәар зихәҭоу ?
Агәнаҳа ӷәӷәа ҟазҵаз ақьырсианцәагьы аизара аиҳабацәа рҿы ацхыраара рыԥшаалар ауп .
Избан уи зхадоу ?
Актәи , избанзар Иегова аизара аиҳабацәа ус еиԥш иҟоу аусқәа рыӡбаларц рыдиҵеит ( Иак .
5 : 14 — 16 ) . Аҩбатәи , аизара аиҳабацәа агәнаҳа ҟазҵо Анцәеи дареи реизыҟазаашьақәа еиҭашьақәдыргыларц , насгьы агәнаҳа уаҳа иҟарымҵарц ирыцхраауеит ( Гал . 6 : 1 ; Аур .
12 : 11 ) . Ахԥатәи , аизара аиҳабацәа аԥышәеи адырреи рымоуп , насгьы иахьхәуа ақьырсиан ишицхраатәу , иара убас игәы шышьҭыхтәу рдыруеит .
Иегова урҭ ахацәа « ақәаршҩы аҟынтә ахыҵакырҭа » иаҿирԥшуеит ( Ис .
32 : 1 , 2 ) . Ииашаҵәҟьаны , аизара аиҳабацәа агәшаҭара аазырԥшуа Анцәа Иегова иҟынтә ҳамҭоуп !
Аӡәырҩы Анцәа имаҵзуҩцәа агәҭынчра роуит , аизара аиҳабацәа рҿы ацхыраара ианаҳәа .
Абар Дениел зыхьӡу аиашьа дзықәшәаз хҭыск .
Иара агәнаҳа ӷәӷәа ҟаиҵеит , насгьы дшәаны мызқәак рыҩныҵҟа уи атәы аизара аиҳабацәа иреиҳәомызт .
« Ариаҟара аамҭа анцахьоу , — иҳәоит Дениел , — аизара аиҳабацәа акгьы рзыҟаҵом ҳәа сгәы иаанагон .
Аха убри аамҭазгьы сгәы сзырҭынчуамызт , иҟасҵаз азы аҭак аҭара ансықәшәо сазыԥшын .
Иегова саниҳәоз , еснагь зегь раԥхьаӡа исанаижьырц сиҳәон » .
Аҵыхәтәаны Дениел аизара аиҳабацәа рахь дцаны , зегь рзеиҭеиҳәеит .
« Ҳәарада , уи агәаӷьра даара исцәыцәгьан , — иҳәоит иара . — Аха уи ашьҭахь сыԥсы еивызгеит , сҟәаҟәа иқәжьыз аидара аӡәы иқәихызшәа !
Уажәшьҭа Иегова гәыкала иҳәара сылшоит » .
Уажәы Дениел иламыс цқьоуп , насгьы ааскьа амаҵзуратә цхырааҩыс дҟарҵеит .
Иҟаиҵар акәзи машәырла аӡә дызшьыз ауаҩы иара иахь агәшаҭара аадырԥшырц азы ?
Машәырла аӡә дызшьыз ауаҩы агәшаҭара иоурц азы иаразнак иааигәара иҟаз аҽыҵәахырҭа-қалақь ахь дыбналар акәын .

( Уаԥхьа Иисус Навин 20 : 4 . )
Иԥсҭазаара еиқәирхарц азы ари ақалақь ахь дцаны , аԥхьаԥшьаҩы дыԥсаанӡа уа даанхар акәын .

Ари ауаҩы мап зцәикшаз рацәан : иҩны , насгьы иусура аанижьыр акәын , иара убас иахьиҭахыз ацара уаҳа алшара имамызт ( Ахыԥхь .
35 : 25 ) * . Аха уи уиаҟара цәыӡ думызт .
Ауаҩшьҩы аҽыҵәахырҭа-қалақь аанижьызҭгьы , икеиҭәаз ашьа хьаас ишимамыз ааирԥшуан , ихатә ԥсҭазаарагьы ашәарҭара иҭаиргылон .
Иҟаиҵар акәзеи иахьхәуа ақьырсиан , Анцәа игәшаҭара ус иахәҭоу ак еиԥш дшамыхәаԥшуа ааирԥшырц азы ?
Убас еиԥш иахьагьы ауаҩы агха ҟаиҵазар , аха дахьхәуазар , насгьы Анцәа иара иахь агәшаҭара ааирԥшырц иҭахызар , уи азы ашьаҿақәа рыҟаҵара ихәҭоуп .
Уаҳа агәнаҳа ҟаимҵалар ауп , иара убас агәнаҳахь дназгар алшо аусқәагьы иҽырцәихьчалар ауп .
Апостол Павел иҩуан уаанӡатәи рыгәнаҳақәа ирыхьхәыз Коринф инхоз ақьырсианцәа иҟарҵаз .
Абар иажәақәа : « Анцәа иахьтә ишәоуз агәырҩа заҟа аҽрыцқьарахь , ахара ахыхрахь ишәыԥхьаз , заҟа шәгәы-шәыԥсы еибанаркыз , ашәаӡыӡара , ахӡыӡаара шәызнарҵысыз , азалымдара аҿагыларазы шаҟа гәаҳәара шәнаҭаз ! » ( 2 Кор .
7 : 10 , 11 ) . Убри аҟынтә агхақәа уаҳа рыҟамҵаразы иҳалшо зегь ҟаҳҵозар , Иегова иҳарбоит гәыкала ҳшахьхәуа , насгьы игәшаҭара цәгьашақә ахархәара шаҳҭахым .
Мап зцәикыр акәхар алшозеи ақьырсиан Иегова иара иахь анаҩсгьы агәшаҭара ааирԥшларц иҭахызар ?
Мап зцәикыр акәхар алшозеи , ақьырсиан Иегова иара иахь анаҩсгьы агәшаҭара ааирԥшларц иҭахызар ?
Иара дазхиазароуп агәнаҳахь дназгар алшо аусқәа зегьы мап рыцәкра , урҭ иара изы зыхә ишьо ракәзаргьы ( Матф . 18 : 8 , 9 ) .
Иаҳҳәап , шәҩызцәа руак Иегова игәамԥхо аусқәа рыҟаҵара шәгәазҭеиҵозар , шәаҟәыҵуама иацәажәара ?
Арыжәтә аганахь ала ауадаҩрақәа шәымазар , мыцхәы шәамхажәыр ахьалшо аҭагылаазашьақәа шәҽырцәышәыхьчалома ?
Игәаԥхашәадоу , насгьы иҟьашьу агәазыҳәарақәа шәырҿагылазар , шәҽырцәышәыхьчалома иҟьашьу ахәыцрақәа шәызцәырызгар алшо афильмқәа , асаитқәа , ма егьырҭ аусқәа ?
Ишәхашәмыршҭлан , Анцәа иҿаԥхьа ҳацқьаны аанхаразы иҟаҳҵо зегьы лҵшәада иаанхом .
Иегова уанаанижьуа иуоуа ацәаныррақәа иреицәоу ак ыҟам .
Аха убри аамҭазы , Иегова азиашара зныԥшуа наӡаӡатәи ибзиабара ануныруа , уи иеиӷьу ак ыҟам ( Ис . 54 : 7 , 8 , албаага ) .
Избан аҽыҵәахырҭа-қалақь аҿы аҭынчреи анасыԥи амазаара залшоз ?
Аҽыҵәахырҭа-қалақь ахь ибналаз ауаҩы акгьы дацәымшәалар ауан , избанзар Иегова иҳәеит : « Арҭ ақалақьқәа шәара шәзы иҽыҵәахырҭахоит » ( Иис . Н . 20 : 2 , 3 ) .
Иегова иҭахӡамызт ауаҩшьҩы иҟаиҵаз ацәгьоуразы еиҭа иқәыӡбарц .
Иара убас иара зшьа зуаз азин ииҭаӡомызт ари ақалақь ахь дцаны ауаҩшьҩы иԥсҭазаара имхра .
Убри аҟынтә ибналаз ауаҩы ҭынч , акгьы дацәымшәаӡакәа дынхалар илшон , избанзар Иегова дихьчон .
Иара абахҭа дҭакымызт . Уи аус иулар , егьырҭ дрыцхраалар , насгьы ҭынч Иегова имаҵ иулар илшон .
Ааи , аҽыҵәахырҭа-қалақьқәа рҿы инасыԥу , гәахәарала иҭәу аԥсҭазаара амҩаԥгара ҟалон !
Иегова агәшаҭара шааирԥшуа агәра жәгала ( Шәрыхәаԥш абзацқәа 14 — 16 . )
Зыгәра ганы дыҟазар илшозеи иахьхәуа ақьырсиан ?
Зны-зынла агха ӷәӷәа ҟазҵаз , аха иахьхәыз ақьырсианцәа рхы ахара адырҵоит .
Ргәы иаанагаларгьы ҟалоит иҟарҵаз Иегова ахаан ихашҭӡом ҳәа .
Шәаргьы ус шәгәы иаанагозар , ҳшәыҳәоит ишәхашәмыршҭлан Иегова агәшаҭара аарԥшны ишшәанаижьыз .
Уаҳа шәхы ахара адшәымҵалар шәылшоит .
Уи ус шәакәу хыхь зыӡбахә ҳәаз Дениел агәра игеит .
Аизара аиҳабацәа рыцхыраарала иара ариашареи аламыс цқьеи иоуит , насгьы игәы ҭынчхеит .
Дениел иҳәоит : « Анцәа ишиҭаху зегь аныҟасҵа ашьҭахь сыламыс цқьахеит .
Сыгәнаҳа аҵыхәтәанынӡа исанажьын .
Иегова ҳшақәиргәыӷыз еиԥш ҳауадаҩрақәа игоит , насгьы урҭ уаҳа ахаан иҳамбартә еиԥш иҟаиҵоит » .
Аҽыҵәахырҭа-қалақь ахь ибналаз ауаҩы зшьа зуаз дицәымшәаӡакәа ҭынч дынхалар илшон .
Уи ҳаргьы иаҳзуҳәар ҟалоит : Иегова ҳагәнаҳа ҳанаижьзар , ҳамшәалар ауп иара уи еиҭа игәалашәоит , мамзаргьы ҳахьирхәуеит ҳәа .
( Уаԥхьа Аԥсалом 102 : 8 — 10 [ 103 : 8 — 12 , АдҾ ] . )
15 , 16 .
Избан Иисус Ҳаԥхьаԥшьаҩы , насгьы Ҳҿыхҩы шиакәу ахьаҳдыруа Иегова агәшаҭара шааирԥшуа агәра заҳнарго ?
Иегова агәшаҭара шааирԥшуа агәра агаразы ҳара еиҳагьы амзызқәа ҳамоуп , ажәытәан израильаа ирымаз аасҭа .
Апостол Павел аҵыхәтәанынӡа Иегова изыӡырҩра ахьилымшоз азы игәы каҳаны даныҟаз , иҳәеит : « Иҭабуп ҳәа иасҳәоит Сынцәа Иҳақәиҭу Иисус Христос изы » ( Рим . 7 : 25 ) .
Павел иҽеим агәазыҳәарақәа дшырҿагылозгьы , насгьы дзыхьхәхьаз агхақәа рзы ахара идызшәа шибозгьы , агәра ганы дыҟан Анцәа « Иисус ила » ишианаижьыз . ( Аур . 9 : 13 , 14 ) .
Христос Ҳаԥхьаԥшьаҩы иоуп , убри аҟынтә « Иара , енагь зыԥсҭоу ибзоураны Анцәа дазхазҵо реиқәырхара , цҳаражәҳәаҩыс рзыҟалара имчуп » ( Аур . 7 : 24 , 25 ) .
Ажәытәан Израиль аԥхьаԥшьаҩы имаҵзура ажәлар рыгәнаҳақәа ранажьразы алшара рнаҭон .
Аха ҳара Ҳаԥхьаԥшьаҩы Иисус Христос имаҵзура абзоурала еиҳа ирацәаны амзызқәа ҳамоуп Иегова агәшаҭареи ҳзыԥсам ақьиареи шааирԥшуа агәра ҳгарц азы ( Аур . 4 : 15 , 16 ) .
Убри аҟынтә Иегова иҿы аҽыҵәахырҭа ҳаԥшааларц азы , Христос иԥсхҭынҵара агәра ҳгалар ауп .
Уи азы иазхаӡом аҿыхра ауаа рацәа рзы ишнагаз ус баша адырра .
Агәра жәгала Иисус шәара шәзы дшыԥсыз ( Гал .
2 : 20 , 21 ) . Агәра жәгала аҿыхратә ԥсхҭынҵара абзоурала Анцәа шәыгхақәа шәанаижьыр шилшо .
Агәра жәгала аҿыхра наӡаӡа анхаразы агәыӷра шышәнаҭаз .
Иисус иԥсхҭынҵара — ари Иегова хаҭала шәара шәзы иҟаиҵаз ҳамҭоуп .
Избан Иегова иҿы аҽыҵәахырҭа аԥшаара зегьы изреиӷьу ?
Аҽыҵәахырҭа-қалақьқәа ирызку азакәан Иегова игәшаҭара аилкаара иҳацхраауеит .
Ари азакәан Анцәа аԥсҭазаара ԥшьоуп ҳәа шиԥхьаӡо , насгьы аизара аиҳабацәа ҳацхраар шрылшо ҳнарбоит , иара убас гәыкала ахьхәра иаанаго ҳаилнаркаауеит .
Насгьы уи агәра ҳнаргоит Иегова гәык-ԥсык ала ҳагәнаҳақәа шҳанаижьуа .
Ишәыԥшаауама шәара Иегова иҿы аҽыҵәахырҭа ?
Уи зегь раасҭа ишәарҭадароу ҭыԥуп ( Аԥсал .
90 : 1 , 2 [ 91 : 1 , 2 , АдҾ ] ) . Анаҩстәи астатиаҿы ҳалацәажәоит аҽыҵәахырҭа-қалақьқәа ирызку азакәан Иегова иҿыԥшра , насгьы аиашареи агәшаҭареи раарԥшра ишҳацхраауа .
Аиудаизм иазку хыҵхырҭақәак ишырҳәо ала , машәырла ауаҩы дызшьыз иҭынхацәа иара дахьыҟаз аҽыҵәахырҭа-қалақь ахь ииасуазҭгьы ҟаларын .
XIX ашәышықәса анҵәамҭа инаркны ажурнал « Сторожевая башня » аҿы аҽыҵәахырҭа-қалақьқәа рԥааимбаражәатә ҵакы ҳаилзыркаауа астатиақәа ҭыҵуа иалагеит .
Сентиабр 1 , 1895 шықәсазы иҭыҵыз аҭыжьымҭаҿы ианын : « Моисеи изакәан аҿы иҟаз ари адҵа иаҿурԥшыр алшон агәнаҳаҟаҵаҩ Христос иҿы ахыхьчарҭа иԥшаар шилшоз » .
Уаҵәҟьа ианын : « Иисус игәра зго ихьчара иоуеит » .
Шәышықәса рышьҭахь « Сторожевая башня » аҿы ианын аҽыҵәахырҭа-қалақьқәа ишаадырԥшуаз ашьа иазку аԥҟара ахьеилаҳгаз азы аԥсра ҳацәихьчарц азы Анцәа иҟаиҵаз .
Аха аброшиура « Так было угодно тебе » аҿы иҳаилыркаан аҵыхәтәантәи аамҭазы ҳпубликациақәа рҿы аԥааимбаражәатә еиҿырԥшрақәа рыӡбахә уиаҟара заным .
Уа ианын : « Иарбан хҭысзаалакгьы , дарбан уаҩызаалакгьы , мамазаргьы маҭәарзаалакгьы ԥааимбаражәатә еиҿырԥшроуп ҳәа иҳаԥхьаӡоит , уи ус шакәу Иԥшьоу Аҩыра еилыкка иаҳәозар .
Даҽа ганкахьала ҳара еиуеиԥшым ауааи ахҭысқәеи аԥааимбаражәатә ҵакы раҳҭом , уи Абиблиа ишьақәнамырӷәӷәозар » .
Иԥшьоу Аҩыраҿы аҽыҵәахырҭа-қалақьқәа ирымоу аԥааимбаражәатә ҵакы аганахь ала акгьы аным , убри аҟынтә уажәтәии анаҩстәии астатиақәа рҿы ҳара ҳазааҭгылоит уи ажәытәтәи азакәан иалҳкаар ҳалшо аурокқәа .
« Иашарыла аӡбара ҟашәҵала , шәыбжьара абзиабара зныԥшуа ақьиареи агәшаҭареи аашәырԥшла » ( ЗАХ . 7 : 9 ) .
АШӘАҚӘА : 125 , 88
Ишԥаҳалшо Иегова игәшаҭара аҿыԥшра , аӡәы ианаҳажьырц данҳаҳәо ?
Иааҳарԥшлар абаҳалшо ауаҩы иԥсҭазаара Иегова дшазыҟоу еиԥш ҳшазыҟоу ?
Ишԥарылшо аизара аиҳабацәа аизараҿы аӡәы игха ӷәӷәа анырыӡбо Иегова игәшаҭара аҿыԥшра ?
1 , 2 . а ) Дышԥазыҟаз Иисус Анцәа Изакәан ?
б ) Ишԥеиларгоз Азакәан ашәҟәдырҩцәеи афарисеицәеи ?
ИИСУС Моисеи изакәан бзиа ибон .
Уи џьашьатәӡам , избанзар жҩантәи Иаб Иегова иакәын ари Азакәан израильаа ирызҭаз . Иисус изы Иеговеи иареи реизыҟазаашьақәа зегь раасҭа ихадан .
Иисус гәык-ԥсык ала Анцәа изакәан бзиа ишибало Аԥсалом 39 : 9 ( 40 : 8 , АдҾ ) аҿы заа иҳәахьан .
Уа иануп : « Сара Уара уҭахра насыгӡар сҭахуп , иа , Анцәа ду , Уара узакәангьы сгәаҿы иҟоуп » .
Иажәақәеи иусқәеи рыла Иисус ишьақәирӷәӷәон Азакәан шынаӡоу , ауаа ахәарҭа шырзаанаго , насгьы хымԥада ишынагӡахо ( Матф . 5 : 17 — 19 ) .
Иҟалап Иисус даара игәы инархьуазҭгьы ашәҟәдырҩцәеи афарисеицәеи Иаб Изакәан шеиларгоз анибоз .
Дара Азакәан аҿы иҟаз уиаҟара ихадамыз аԥҟарақәа еиҳа ирықәныҟәон , уи азы Иисус иагьреиҳәеит « араҳанеи , аҵыбреи , ашыхәи рҽаҩра жәаба рахьтәи хәҭак алазгалауа » ҳәа .
Иарбан гхоу урҭ иҟарҵоз ?
Иисус ишиҳәаз ала , дара Азакәан аҿы еиҳа ихадаз — аиашаӡбареи , агәшаҭареи , азиашареи — ирызхьаԥшуамызт ( Матф .
23 : 23 ) . Ахамаԥагьара злаз арҭ ауаа реиԥш акәымкәа , Иисус Азакәан ҵакыс иамаз инарҵауланы еиликаауан , иара Анцәа иԥҟарақәа зегьы рҿы иҟазшьақәа шааирԥшуаз ибон .
Еилҳаргозеи ари астатиаҿы ?

Ақьырсианцәа аиқәшаҳаҭра Азакәан иқәныҟәалар акәӡам ( Рим .
7 : 6 ) . Аха изаанижьзеи Иегова уи Азакәан Иажәа , Абиблиаҿы ?
Иара иҭахуп ҳара еиҳа ихадоу , даҽакала иуҳәозар , Азакәан иаҵоу апринципқәа , еилаҳкааларц , насгьы ҳрықәныҟәаларц .
Иаҳнарҵозеи ҳара аҽыҵәахырҭа-қалақьқәа ирызку азакәан ?
Ари аԥхьа иҟаз астатиаҿы ҳара еилаҳкааит машәырла ауаҩшьра ҟазҵаз иҟаиҵашаз , насгьы еилҳаргеит уи иаҳнарҵо .
Аха аҽыҵәахырҭа-қалақьқәа ирызку азакәан Иегова изкны , насгьы уи иҿыԥшра шҳалшо атәы иаҳнарҵо рацәоуп .
Ари астатиаҿы ҳара х-зҵаарак еилҳаргоит : избан аҽыҵәахырҭа-қалақьқәа ирызку азакәан Иегова агәшаҭара шааирԥшуа зышьақәнарӷәӷәо ?
Иҳаилнаркаауазеи уи Анцәа аԥсҭазаара дшахәаԥшуа аганахь ала ?
Ишԥаныԥшуеи ари азакәан инаӡоу Анцәа ииашаӡбара ?
Арҭ азҵаарақәа шәанрызхәыцуа , шәҽазышәшәа жәҩантәи Ҳаб шәиҿыԥшыр ахьшәылшо аганқәа реилкаара .
( Уаԥхьа Ефесаа рахь 5 : 1 . )
4 , 5 . а ) Избан Иегова изиҭахыз аҽыҵәахырҭа-қалақьқәа рҟынӡа анеира мариазарц , насгьы ишԥаҟаҵаз уи ?
б ) Иаҳнарҵозеи уи Иегова изкны ?
Аҽыҵәахырҭа-қалақьқәа ахьыҟаз аҭыԥқәа рҟынӡа анеира мариан .
Иегова адҵа ҟаиҵеит Израиль аҿы урҭ ф-қалақьк ыҟазарц — Иордан аҩ-ганк рҿы хԥа-хԥа .
Избан ?
Избанзар машәырла аӡә дызшьыз изааигәаз аҽыҵәахырҭа-қалақь ахь абналара изымариахарц азы ( Ахыԥхь .
35 : 11 — 14 ) . Урҭ ақалақьқәа рахь узгоз амҩақәа бзиан ( Ҩынтә . 19 : 3 ) .
Аиудеиатә ҵас инақәыршәаны , амҩақәа рҿы аҽыҵәахырҭа-қалақьқәа рахь амҩа узырбоз адыргақәа гылан .
Урҭ ақалақьқәа ыҟамызҭгьы , машәырла аӡә дызшьыз атәым тәылахь дыбналар акәхон , уа иара игәрахаҵара аанижьыр ауан .
Шәхаҿы иаажәг : Иегова адҵа ҟаиҵеит згәы иҭакны ауаҩы дызшьуаз ашьра дақәдыршәарц . Аха иара деиҷаҳаит машәырла аӡәы дызшьуаз ауаҩы агәшаҭареи ахыхьчарҭеи иоурц !
Библиаҭҵааҩык иҩит : « Зегьы иахьынӡазалшоз имарианы еиҿкаан .
Уи ииашаҵәҟьаны Анцәа игәшаҭара аныԥшуан » .
Иегова имаҵзуҩцәа рахьырхәра мацара дашьҭам , насгьы игәымбылџьбароу ӡбаҩым .
Иара « гәыҭбаарала иҟоу Анцәа » иоуп » ( Еф .
2 : 4 ) . Иуҳәар залшома афарисеицәа агәшаҭара злоу Анцәа Иегова иҿыԥшуан ҳәа ?
Иҳаилшәыркаа .
Афарисеицәа агәшаҭара аарԥшра иашьҭамызт .
Иаҳҳәап , аиудеиатә ҵас инақәыршәаны дара хынтә еиҳаны гхак ҟазҵоз ауаҩы ианарыжьуамызт .
Иисус афарисеии аҳазалхҩи ирызку ажәаманаа еиҭаҳәаны урҭ дрықәыӡбеит .
Афарисеи абас еиԥш Анцәа диҳәон : « Анцәа ! иуџьысшьоит егьырҭ ауаа — арҳәцәа , агәнырхаҩцәа , акалҭшьҭаныҟәацәа , мамзаргьы абри аҳазалхҩы иҩызцәоу сахьреиԥшым » .
Убри аамҭазы аҳазалхҩы ахынраалара аарԥшны Анцәа игәшаҭара даҳәон .
Избан афарисеицәа агәшаҭара заадмырԥшуаз ?
Избан акәзар Абиблиаҿы дара « егьырҭ лазырҟәуаз , ихәынгазшьауаз » ҳәа рызҳәоуп ( Лука 18 : 9 — 14 ) .
Ирзымариоума егьырҭ шәҿаԥхьа аҭамзаара ашьҭаҵара ?
Ахынраалара аашәырԥшла егьырҭ шәацәажәара рзымариазарц азы ( Шәрыхәаԥш абзацқәа 4 — 8 . )
7 , 8 . а ) Ишԥаҳалшо Иегова иҿыԥшра аӡәы гәнаҳарыла данҳазныҟәо ?
б ) Избан иранаҳажьырц ианҳаҳәо , ҳхынраалара аԥышәара иахысуеит ҳҳәар зҳалшо ?
Шәиҿыԥшла Иегова , афарисеицәа ракәымкәа .
Агәрыцҳашьара аашәырԥшла .
( Уаԥхьа Ефесаа рахь 4 : 32 . )
Иаҳҳәап , шәҿаԥхьа аҭамзаара шьҭазҵарц зҭаху шәрызхәыц ( Лука 17 : 3 , 4 ) .
Шәхы шәазҵаа : « Ианасыжьуама сара иаразнак , насгьы исзымариоума сара уи , ауаҩы зныкымкәа сиргәаахьазаргьы ?
Шаҟа исҭахны синаалозеи сара сзыргәааз ?
Иранаҳажьырц ианҳаҳәо , ҳхынраалара аԥышәара иахысуеит ҳҳәар ҳалшоит .
Афарисеицәа уи рзымҭиит , избанзар рхы егьырҭ раасҭа еиҳаны ирбон .
Ақьырсианцәа ракәзар , рхы аҵкыс егьырҭ еиҳаны ирбалар ауп , насгьы гәыкала иранарыжьлар ауп ( Флп .
2 : 3 ) . Шәиҿыԥшлома шәара Иегова ?
Ишәзыҭиуама шәхынраалара иахысуа аԥышәара ?
Ахынраалара ааҳарԥшуазар , егьырҭ ҳҿаԥхьа аҭамзаара ашьҭаҵара рзымариахоит , ҳаргьы урҭ ранажьра ҳзымариахоит .
Агәаара шәахымыццаклан , насгьы иаарласны шәеинаалала ( Еккл .
7 : 8 , 9 ) . Дышԥарыцхраауаз Иегова израильаа ауаҩы иԥсҭазаара шаҟа ахә ҳараку аилкаара ?
Аҽыҵәахырҭа-қалақьқәа еиҳараӡак изыҟаз израильаа ашьа акаҭәаразы ахара рыдымзарц азы акәын ( Ҩынтә . 19 : 10 ) .
Иегова аԥсҭазаара ахә ҳаракны ишьоит , насгьы « акгьы зхарам ршьа казҭәо анапы » ицәымӷуп ( Ажәам .
6 : 16 , 17 ) . Иара ииашоу , иԥшьоу Анцәа иоуп , убри аҟынтә иара машәырла иҟаҵаз ашьра аус иӡбон .
Машәырла аӡәы дызшьуаз иахь агәшаҭара шаадырԥшуазгьы , иара уеизгьы иҟалаз атәы ажәлар реиҳабацәа ирзеиҭеиҳәар акәын .
Дара уи ашьра машәырла иҟаиҵеит ҳәа анырыӡбоз , уи ауаҩы аҽыҵәахырҭа-қалақь аҿы даанхар акәын аԥхьаԥшьаҩы дыԥсаанӡа , иҟалап иԥсы ахьынӡаҭаз даанхаргьы акәызҭгьы .
Ашьра иамаз алҵшәа бааԥсқәа израильаа ауаҩы иԥсҭазаара шаҟа иԥшьоу аилкаара ирыцхраауан .
Ауаа зегьы аԥсҭазаара ҳамҭас ирызҭаз Анцәа имҵахырхәара рҭахызҭгьы , дара иҟарҵоз ма иҟарымҵоз егьырҭ ауаа рыԥсҭазаара ашәарҭара иҭанамыргылаларц иацклаԥшлар акәын .
Дышԥарықәыӡбеи Иисус ауаа рыԥсҭазаара пату ақәзымҵоз ашәҟәдырҩцәеи афарисеицәеи ?
Ашәҟәдырҩцәеи афарисеицәеи уи аҿы Иегова зынӡаск иеиԥшмызт . Дара рзы ауаа рыԥсҭазаара акы иаԥсамызт .
Иабааԥшуаз уи ?
Иисус иҳәеит : « Аҟәыӷарахь иназгауа ацаԥхақәа рымызхыз : шәхаҭақәа уахь шәызнеиуам , инеиуа шәырԥырхагоуп » ( Лука 11 : 52 ) .
Дара ауаа Анцәа Иажәа аҵакы рзаадыртлар , насгьы наӡаӡатәи аԥсҭазаарахь иназго амҩала ацара ирыцхраалар рыхәҭан .
Уи аҭыԥан , дара ауаа Аԥсҭазаарахылаԥшҩы , Иисус , иҟәыргон ( Аус .
3 : 15 ) . Дара ауаа иддырбоз амҩа наӡаӡатәи аԥсрахьы унанагон .
Ахамаԥагьара злаз ашәҟәдырҩцәеи афарисеицәеи рхы акәын изызхәыцуаз , ауаа рыԥсҭазаара хьаас ирымамызт .
Шаҟа игәымбылџьбароузеи !
а ) Дышԥаиҿыԥшуаз апостол Павел аԥсҭазаара ахә зшьо Анцәа Иегова ?
б ) Иуцхраауазеи Павел иеиԥш уаргьы агәацԥыҳәара аарԥшра ?
Ишԥаҳалшо Иегова иҿыԥшра , насгьы иҟаҳҵар акәзеи ашәҟәдырҩцәеи афарисеицәеи ҳреиԥшымхарц азы ?
Иахәҭоуп ауаҩы иԥсҭазаара ахә ҳаракны ашьара , насгьы гәацԥыҳәарала ажәабжь зҳәоз апостол Павел иҿыԥшра .
Иара ииашаҵәҟьаны иҳәар илшон : « Ахҭархарамҩа уаҩ данылозар — шьа сыдым » .
( Уаԥхьа Аусқәа 20 : 26 , 27 . )
Аха Павел ажәабжь зиҳәоз ахара ахьидыз , мамзаргьы Иегова уи дҵас иахьыҟаиҵаз акәӡам .
Иара ауаа бзиа ибон , насгьы рыԥсҭазаара ахә ҳаракны ишьон ( 1 Кор .
9 : 19 — 23 ) . Ҳаргьы ауаа рыԥсҭазаара Иегова дшазыҟоу ҳазыҟазар ауп , иара « дазыԥшуп зегьы аҭамзаара ианаҳәаша аамҭа » ( 2 Пиотр 3 : 9 ) .
Шәара уи шәҭахума ?
Шәҽазышәшәа ажәабжь ззеиҭашәҳәо ауаа рахь агәшаҭара аарԥшра .
Усҟан шәара хымԥада еиҳа гәацԥыҳәарала ажәабжь шәҳәалоит , уи агәырӷьара шәзаанагоит .
Избан Анцәа имаҵзуҩцәа рзы ашәарҭадара зхадоу ?
Убри адагьы , ҳара Иегова еиԥш аԥсҭазаара пату ақәаҳҵозар , ҳаԥсҭазаара зыхьчо агәҽанҵарақәа ишабалак ҳрызнеилаӡом .
Ҳара амашьына ишахәҭоу еиԥш , ҳмыццакӡакәа иныҟәаҳгалар ауп , насгьы ашәарҭадаратә гәҽанҵарақәа ҳрықәныҟәозар ауп .
Урҭ ҳрықәныҟәалар ауп аизарақәа рахь ҳанцо , мамзаргьы Анцәа имҵахырхәаразы аҭыԥқәа рыргылареи рырҽеиреи ҳрылахәызар .
Ашәарҭадареи агәабзиареи еиҳа ихадоуп , инышәхуа аамҭеи аԥареи раасҭа .
Ҳанцәа еснагь ииашоу ҟаиҵоит .
Ҳаргьы убас ҟаҳҵалар ҳҭахуп .
Еиҳарак аизара аиҳабацәа ашәарҭадара иазхәыцлар ауп , рхатә шәарҭадара еиԥш , егьырҭ ртәгьы ( Ажәам .
22 : 3 ) . Аизара аиҳабы ашәарҭадара аганахь ала агәҽанҵарақәа шәиҭозар , шәизыӡырҩы ( Гал .
6 : 1 ) . Иегова ауаҩы иԥсҭазаара дшазыҟоу еиԥш шәазыҟаз , аӡәы ишьа шәыдымзарц азы .
13 , 14 .
Ишԥарылшоз израильтәи ажәлар реиҳабацәа аиашаӡбара Анцәа , Иегова , иҿыԥшра ?
Иегова израильтәи ажәлар реиҳабацәа ирыдиҵеит иҳараку инормақәа рыла ажәлар ирықәыӡбаларц .
Раԥхьа дара афактқәа зегьы ҭырҵаар рыхәҭан .
Анаҩс ауаҩшьҩы имотивқәа еилкааны , игәазыҟашьа иахәаԥшны , уаанӡатәи иԥсҭазаара иазхәыцны дрыцҳашьатәу дрыцҳашьатәыму рыӡбар акәын .
Анцәа ииашаӡбара иқәныҟәаны , дара еилыркаар акәын иишьыз дицәымӷзу дицәымӷымзу , насгьы ишьра иҭахызу иҭахымзу .
( Уаԥхьа Ахыԥхьаӡарақәа 35 : 20 — 24 . )
Ауаҩшьра шыҟалаз збаз аӡәыр дыҟазҭгьы , ҩыџьа иреиҵамкәа ишьақәдырӷәӷәар акәын уи ашьра машәырла ишыҟамлаз ( Ахыԥхь . 35 : 30 ) .
Иҟалаз аус ҭҵааны , аиҳабацәа ауаҩы ихаҭа изхәыцлар акәын , иҟаиҵаз аус мацара акәымкәа .
Дара агәеилых бзиа аадырԥшлар рыхәҭан , даҽакала иуҳәозар , ирымбозгьы абара рҽазыршәалар акәын .
Аха агәеилых бзиеи , агәшаҭареи , аиашаӡбареи реиԥш иҟоу Анцәа иҟазшьақәа раарԥшразы , зегь раԥхьаӡа иргыланы дара Иегова идоуҳа рҭахын ( Ақәҵ . 34 : 6 , 7 ) .
Иаҳзеиҭашәҳәа афарисеицәеи Иисуси агәнаҳаҟаҵаҩцәа ишырзыҟаз шеиԥшмыз .
Афарисеицәа рхы ззыршьҭуаз агәнаҳа ҟазҵаз игәы иҭоу акәымкәа , иҟаиҵаз агха акәын .
Иисус Матфеи иҩнаҿы афара-ажәра аныҟаз даннеи , иҵаҩцәа иразҵааит : « Шәырҵаҩы аҳазылхыҩцәеи агәнаҳара змоуи дрыдтәаланы акрызрыцифаузеи , изрыцижәуазеи ? »
Иисус иҳәеит : « Шәца , иагьеилышәкаа : „ арыцҳашьароуп исҭаху , амҭа акәым “ сызҳәоу ?
Сара сзааз , иаша-ҵабыргла иҟоу рахьырхәразы акәӡам , агәнаҳара иаҵоу рыгәнаҳарақәа рхыхразы ауп » ( Матф . 9 : 9 — 13 ) .
Иҳәарц иҭахызма Иисус агәнаҳаҟаҵаҩцәа рхымҩаԥгашьа цәгьарас акгьы алам ҳәа ? Ҳәарада , мап !
Иисус зегь ааиԥхьон рыгәнаҳақәа ирыхьхәырц .
Уи ииҳәоз ажәабжь иахәҭакын ( Матф .
4 : 17 ) . Иисус ибеит аҳазалхыҩцәеи агәнаҳаҟаҵаҩцәеи рҟынтә шьоукы рҽырыԥсахыр шырҭахыз .
Дара Матфеи иҩныҟа ус баша акрырфарц акәмызт изнеиз .
Абиблиа инақәыршәаны , уа еизаз рыбжьара имаҷҩымкәа ишьҭанеицәа ыҟан ( Марк 2 : 15 ) .
Илахьеиқәҵагоуп , аха афарисеицәа реиҳараҩык уеизгьы ирзеилымкааӡеит Иисус уа еизаз ауаа бзиарас ирыдибалаз .
Афарисеицәа ишьақәдырӷәӷәон агәшаҭара злоу , ииашоу Анцәа имаҵ руеит ҳәа .
Аха зымаҵ руаз иеиԥш акәымкәа , дара рыжәлар акгьы злымҵуа гәнаҳаҟаҵаҩцәас ирыԥхьаӡон .
Хықәкыс ирымоузеи аизара аиҳабацәа аӡбаратә зҵаарақәа анеилдырго ?
Аизара аиҳабацәа аиаша бзиа избо Анцәа иҿыԥшлароуп ( Аԥсал . 36 : 28 [ 37 : 28 , АдҾ ] ) .
Раԥхьаӡа иргыланы дара зегьы ибзианы иҭырҵаароуп , агәнаҳа шыҟаҵаҵәҟьаз еилыркаарц азы .
Агәнаҳа ҟаҵазҭгьы , аизара аиҳабацәа уи аус абиблиатә мҩақәҵарақәа инарықәыршәаны ирыӡбароуп ( Ҩынтә .
13 : 12 — 14 ) . Аусӡбаратә еиԥылараҿы дара рҽазыршәароуп агәнаҳа ӷәӷәа ҟазҵаз ақьырсиан дахьуоу дахьымхәуоу аилкаара .
Ақьырсиан дахьхәуоу дахьымхәуоу аилкаара еснагь имариаӡам .
Уи азы иазхәыцтәуп агәнаҳа ҟазҵаз игәазыҟашьа зеиԥшроу , иҟаиҵаз дшазыҟоу , насгьы игәы иҭоу ( Аат . 3 : 3 ) .
Агәнаҳаҟаҵаҩ иахь агәшаҭара аадырԥшырц азы иҟаиҵаз дахьхәыр ауп * .
17 , 18 .
Ирыцхраар алшозеи аизара аиҳабацәа ақьырсиан гәыкала дшахьхәыз аилкаара ?
( Шәахәаԥш астатиа алагамҭаҿы иаагоу асахьа . )
Иеговеи Иисуси ауаҩы игәы иҭоу абара рылшоит .
Аизара аиҳабацәа уи рылшаӡом .
Шәара аизара аиҳабыс амаҵ жәуазар , ишәыцхраар алшозеи ақьырсиан гәыкала дшахьхәыз аилкаара ?
Актәи , Иегова аҟәыӷареи агәеилых бзиеи шәиҭарц шәиҳәала ( 1 Аҳ .
3 : 9 ) . Аҩбатәи , Анцәа Иажәа , насгьы игәрагоу атәы илабжьарақәа шәрызхәыцла , уи « Анцәа иахьтә иаауа агәырҩа » , даҽакала иуҳәозар гәыкала ахьхәра , « идгьылтәу , иуаҩытәыҩсатәу агәырҩа » излаиеиԥшым аилкаара ишәыцхраауеит ( 2 Кор .
7 : 10 , 11 ) . Зыгәнаҳақәа ирыхьхәызи уи ҟазымҵази ирызкны Абиблиа иаҳәо ҭышәҵаа : иарбан цәаныррақәоу урҭ ирымаз ?
Изеиԥшрази урҭ ргәазыҟашьа ?
Русқәа ?
Ауаҩы ихаҭа шәизхәыцла , уи иҟаиҵаз агха мацара акәымкәа .
Шәрызхәыцла уи иааӡареи имотивқәеи зеиԥшраз , иара убас дзықәшәо ауадаҩрақәа .
Абар ақьырсиантә еизара Ахада Иисус изкны Абиблиаҿы заа ианыз : « Иара аус иӡбаӡом , насгьы ириашаӡом ила иабои иаҳауеи мацарала .
Иара иашала иӡбоит аӷарцәа рус , насгьы адгьыл аҿы инхо иԥагьақәам рыбзазаразы иашарала иҿаԥиҽлоит » ( Ис .
11 : 3 , 4 ) . Аизара аиҳабацәа , шәара Иисус иеизара шәеиҷаҳаларц шәахаиргылеит , убри аҟынтә агәра ганы шәыҟаз уи иашарылеи гәшаҭарылеи аӡбара аҟаҵара дышшәыцхраало ( Матф . 18 : 18 — 20 ) .
Шаҟа ҳаигәырӷьозеи ҳара абас еиԥш аиҷаҳара аазырԥшуа аизара аиҳабацәа ахьҳамоу !
Урҭ рыцхыраара абзоурала ҳаргьы ҳабжьара аиашареи агәшаҭареи ааҳарԥшлар ҳалшоит .
Иарбан урокқәоу шәхазы ишәыԥшааз аҽыҵәахырҭа-қалақьқәа ирызкыз азакәан аҿы ?
Моисеи изакәан аҿы « адырреи аҵабырги » ануп . Уи Иеговеи ипринципқәеи реилкаара иҳацхраауеит ( Рим .
2 : 20 ) . Убас ала аҽыҵәахырҭа-қалақьқәа ирызкыз азакәан аизара аиҳабацәа иднарҵоит иашарыла аус аӡбара , ҳаргьы иаҳнарҵоит ҳабжьара « абзиабара зныԥшуа ақьиареи агәшаҭареи » раарԥшышьа ( Зах .
7 : 9 ) . Ҳара Моисеи изакәан аҵаҟа ҳаҟам , аха Иегова иҽимԥсахӡеит .
Иара изы аиашареи агәшаҭареи еснагь даара ихадоуп .
Шаҟа ҳаҭыр дуузеи Ҳанцәа имаҵ аура !
Шәааи уи ҳаиҿыԥшны зеиԥшыҟам иҟазшьақәа ааҳарԥшлап , насгьы иара иҿы аҽыҵәахырҭа ҳаԥшаалап !
Шәахаԥш март 1 , 2006 шықәсазы иҭыҵыз ажурнал « Сторожевая башня » аҿы иҟоу астатиа « Вопросы читателей » , адаҟьа 30 .
© 2017 Watch Tower Bible and Tract Society of Pennsylvania
АЦӘАҾЫ :
Ҩыџьа аиаҳәшьцәа Типитапа ақалақь аҿы ахәаахәҭҩы Абиблиа аӡбахә изеиҭарҳәоит .
АЖӘАБЖЬҲӘАҨЦӘА
АБИБЛИАТӘ ҴАРАҚӘА
2016 ШЫҚӘСАЗЫ АХӘЫЛԤАЗ АҾЫ ИҞАН
Бесплатно .
Это издание — часть всемирной библейской просветительной деятельности , которая проводится христианскими Свидетелями Иеговы и поддерживается добровольными пожертвованиями .
Даҽакала иарбамзар , Ауриатә Ҩырақәа рҟынтә ацитатақәа еиҭагоуп урысшәала иҭыжьу « Иԥшьоу Аҩыра — Адунеи ҿыц аиҭага » аҟынтә , Ақьырсиантә Бырзен Ҩырақәа аагоуп аԥсышәала иҭыжьу Ауасиаҭ Ҿыц аҟынтә , Аԥсаломқәа рҟынтә ацитатақәа аагоуп аԥсышәала иҭыжьу Аԥсалҭыр аҟынтә ( ириашоуп иҿыцу аҩышьаԥҟарақәа инарықәыршәаны ) .
Егьи аиҭага : АдҾ — ацитатақәа еиҭагоуп урысшәала иҭыжьу « Иԥшьоу Аҩыра — Адунеи ҿыц аиҭага » аҟынтә .
« Шәгәышәҽаныз . . . уаҩԥсҵасла , дгьылтәла ишьаҭарку шьоук рымц шәаҿамшәаразы , тәыс шәҟанамҵаразы » ( КӘАЛ . 2 : 8 ) .
АШӘАҚӘА : 38 , 31
Иарбан лабжьароу ари адунеи аҿы ирымоу ахәаԥшышьа аганахь ала апостол Павел иҟаиҵаз ?
Иаажәга ари адунеи аҿы ирымоу ахәаԥшышьа ҳзырбо аҿырԥштәқәа .
Иҳацхраауазеи урҭ мап рыцәкра ?
Иарбан хәарҭоу ари астатиа иалыжәгаз ?
Иарбан лабжьароу апостол Павел Кәалас инхоз ақьырсианцәа ириҭаз ?
( Шәахәаԥш астатиа алагамҭаҿы иаагоу асахьа . )
АПОСТОЛ Павел Рим абахҭа данҭакыз 60 — 61 шықәсқәа ҳ . ҳ . раҟара шыҟаз Кәалас инхоз ақьырсианцәа асаламшәҟәы рзиҩит .
Уа иара далацәажәеит адоуҳатә ҟәыӷара аизырҳара шхадоу ( Кәал . 1 : 9 ) .
Анаҩс Павел иазгәеиҭеит : « Сара абри атәы зшәасҳәо даҽаӡәы иажәа гьангьашқәа шәыдмырҩашьаразы ауп , — шәгәышәҽаныз , сашьцәа , Христос идоуҳала акәымкәа , уаҩԥсҵасла , дгьылтәла ишьаҭарку шьоук рымц шәаҿамшәаразы , тәыс шәҟанамҵаразы » ( Кәал .
2 : 4 , 8 ) . Анаҩс Павел иазгәеиҭеит ари адунеи еиуеиԥшым ахәаԥшышьақәа шиашам , насгьы урҭ угәаԥхартә изыҟоу деилиркааит .

Иаҳҳәап , Павел иҳәеит ус еиԥш иҟоу ахәаԥшышьа змоу ауаа егьырҭ раҵкыс иҟәышушәа , ма еиӷьушәа рхы рыԥхьаӡалар шрылшо .
Кәаласаа рахь ирхаз асаламшәҟәы аишьцәа ирыцхраар акәын ари адунеи иатәу ахәаԥшышьеи аусқәеи мап рыцәкра ( Кәал .
2 : 16 , 17 , 23 ) . Избан ари адунеи аҿы ирымоу ахәаԥшышьа еилаҳкаар зҳахәҭоу ?
Ари адунеи иамоу ахәаԥшышьақәа Анцәа ипринципқәа ладырҟәуеит , мамзаргьы урҭ зынӡаск ирызхьаԥшӡом .
Ус еиԥш иҟоу ахәаԥшышьа ҳаур , хәыҷы-хәыҷла ҳагәрахаҵара ҳцәыӡуеит .
Ишәарҭоу ари анырра ҳзацәцом .
Ари адунеи ахәаԥшышьа анырра ҳнаҭоит ателедырраҭарақәеи аинтернети рыла , ашколи аусуреи рҿы .
Ҳазхысуа астатиаҿы ҳара еилҳаргоит урҭ ахәаԥшышьақәа ҳахшыҩ рҟьашьыртә алҳмыршар шҳалшо .
Ҳара ҳалацәажәоит ари адунеи аҿы ирыларҵәоу ахәаԥшышьақәа хәба , насгьы ҳахцәажәоит урҭ ахәаԥшышьақәа рнырра ҳҽацәаҳахьчалар шҳалшо .
Иарбан хәаԥшышьоу ирымоу аӡәырҩы ауаа , насгьы избан ?
« Ауаҩра улазар ауеит , Анцәа дхаумҵозаргьы » .
Тәылақәак рҿы ауаа лассы-лассы ирҳәоит Анцәа дхарҵом ҳәа .
Иҟалап дара ахаан рхы азышьҭны Анцәа дыҟоу дыҟаму иазымхәыцхьазар , аха урҭ ахақәиҭра ахьрымоу ргәаԥхоит .
( Уаԥхьа Аԥсалом 9 : 25 [ 10 : 4 , АдҾ ] . )
Даҽа шьоукы рхатә ҟәыӷара иақәгәыӷны ирҳәоит : « Анцәа дхаумҵозаргьы , ииашаны ухы мҩаԥугалар ауеит » .
Иаҳҳәар ҳалшозеи Ҳазшаз дыҟам ҳәа зҳәо ауаҩы ?
Ииашоума Ҳазшаз дыҟам ҳәа аҳәара ?
Ауаа аԥсҭазаара шыҟалаз еилыркаарц азы аҵарауаа ирҳәо ианазхәыцуа , зыгәра угартә иҟоу аҭак аԥшаара еиҳагьы ирцәыцәгьахоит .
Аха аҭак даара имариоуп . Аҩны аргылаҩ дамамкәа , ахала ишзыҟамло еиԥш , аԥсҭазаарагьы ахала изыҟаломызт .
Даара имарианы еиҿкаау ахацқәагьы реиҿартәышьа иарбанызаалак аҩны аҵкыс иуадаҩуп , избан акәзар урҭ ҩныкгьы иазыҟамҵо рылшоит , — дара иреиԥшу иҿыцу ахацқәа рхала рырҿиара .
Ус анакәха , ахацқәа уи азы иаҭаху аинформациа рымазар , насгьы ихырҩылаалар рылшоит .
Изхәыцда уи зегьы ?
Абиблиаҿы иаҳәоит : « Иарбан ҩнызаалакь ахатә ргылаҩ дамоуп , аха Анцәа зегьы рыргылаҩ-рышьақәыргылаҩ иакәны дыҟоуп » ( Аур .
3 : 4 ) . Дзызхәыцыр ахәҭоузеи Анцәа ицхыраарада ацәгьеи абзиеи реҩдыраара илшоит ҳәа згәы иаанаго ауаҩы ?
Иаҳҳәар ҳалшозеи Анцәа ицхыраарада ацәгьеи абзиеи реҩдыраара алшоит ҳәа иҟоу агәаанагара иазкны ?
Анцәа Иажәа иаҳәоит Анцәа дхазымҵо ауаагьы ииашоу апринципқәа ирықәныҟәалар шрылшо ( Рим . 2 : 14 , 15 ) .
Иаҳҳәап , дара рҭаацәа бзиа ирбоит , насгьы ҳаҭыр рықәырҵоит .
Аха ауаҩы Ҳазшаз ацәгьеи абзиеи реилыргара имоу азин мап ацәикуазар , ииашам алхра ҟаиҵар илшоит ( Ис . 33 : 22 ) .
Аӡәырҩы иҟәышу ауаа ақәшаҳаҭуп иахьа адгьыл аҿы еицәахо аҭагылазаашьа ҵабыргык шышьақәнарӷәӷәо : ауаа Анцәа ицхыраарада изынхом .
( Уаԥхьа Иеремиа 10 : 23 . )
Убри аҟынтә ахаангьы ҳақәымгәыӷлароуп Анцәа ицхыраареи ипринципқәеи рыда ацәгьеи абзиеи реҩдыраара ҳалшоит ҳәа ( Аԥсал . 145 : 3 [ 146 : 3 , АдҾ ] ) .
Ишԥазыҟоу аӡәырҩы ауаа адинхаҵара ?
« Адинхаҵара уаламзаргьы , анасыԥ умазар ауеит » .
Иахьа ауаа лассы-лассы убас ргәы иаанагоит , избанзар адин аамҭа гагоуп ҳәа рыԥхьаӡоит .
Иара убас имаҷымкәа адинхаҵарақәа џьаҳаным иазку аҵарақәа рыладырҵәоит , ауаа аԥара рымырхуеит , насгьы еиуеиԥшым аполитикцәа рыдгылара ргәазҭарҵоит .
Уи иахҟьаны еиҳа-еиҳа ирацәаны ауаа адин иаламзаргьы инасыԥзар рылшоит ҳәа рыԥхьаӡоит .
Дара ирҳәалар рылшоит : « Сара Анцәа иахь аинтерес сымоуп , аха адин алалара сҭахӡам » .
Ишԥарнаҭо ауаа анасыԥ ииашаҵәҟьоу адинхаҵара ?
Иалшома анасыԥ аиура динхаҵарада ?
Ааи , ауаҩы днасыԥзар илшоит амцдинхаҵара ада .
Аха ауаҩы ииашаҵәҟьоу анасыԥ иоуам « насыԥшара змоу Анцәа » Иегова дизааигәамзар ( 1 Тим . 1 : 11 ) .
Анцәа иҟаиҵо зегь егьырҭ ахәарҭа рзаанагоит .
Имаҵзуҩцәа анасыԥ рымоуп , избан акәзар дара егьырҭ изларыцхрааша ауп рхы ззырышьҭуа ( Аус .
20 : 35 ) . Шәазхәыц , аҭаацәара Иегова имаҵ руазар , анасыԥ роур шрылшо .
Хаҵеи-ԥҳәыси ирҵоит бзиа аибабашьа , пату аиқәҵашьа , аибагаратә ҿаҭахьа анагӡара шаҟа ихадоу аилкаара , рхатә ҩыза изиашаны аанхара , насгьы ахәыҷқәа рааӡашьа .
Иегова ижәлар имаҵ ахьыруа абзоурала акзаара рымоуп , убри аҟынтә адунеи ахьынӡанаӡааӡо аизарақәа рҿы аҭынчреи абзиабареи ыҟоуп .
( Уаԥхьа Исаиа 65 : 13 , 14 . )
Ишԥаҳацхраауеи Матфеи 5 : 3 азҵаара « Иҳазҭозеи анасыԥ ? »
аҭак аҟаҵара ? Илшома ауаҩы ииашаҵәҟьаны днасыԥзар Анцәа имаҵ имуазар ?
Иҳазҭар алшозеи анасыԥ ?
Шьоукы рыԥсҭазаара ҵакыс иамоу акариера , аспорт ма ахобби ауп .
Даҽа шьоук рзы — аҭаацәареи аҩызцәеи роуп .
Ҳәарада , уи зегьы ҳаԥсҭазаара еиҳа анасыԥ анаҭоит , аха ауаҩы еиҳа зыхә ҳараку , ииашаҵәҟьоу анасыԥ изҭо ахықәкы имазароуп .
Аԥстәқәа реиԥш акәымкәа , ҳара Ҳазшаз ҳаиҩызахар , насгьы зиашарыла имаҵ ҳаулар ҳалшоит .
Уи ииашәаҵәҟьоу анасыԥ ҳнаҭоит , избанзар ҳара ус ҳшоуп .
( Уаԥхьа Матфеи 5 : 3 . )
Иаҳҳәап , Иегова имҵахырхәаразы ҳанеизо , уи агәырӷьара ҳзаанагоит , ҳгәы шьҭнахуеит ( Аԥсал . 132 : 1 [ 133 : 1 , АдҾ ] ) .
Ҳара даара ҳаигәырӷьоит акзаара аазырԥшуа аиашьареи , зеиԥшыҟам агәыӷреи , ҳаԥсҭазаараҿы ахықәк бзиеи ахьҳамоу .
а ) Иарбан хәаԥшышьоу ацәеижьтә еизааигәахара аганахь ала аӡәырҩы ауаа ирымоу ?
б ) Избан Анцәа Иажәа аҭаацәара узцалам цәеижьла изааигәахара изақәыӡбо ?
« Иамоузеи цәгьарас цәеижьла аизааигәахара аҭаацәара уалалаанӡа ? »
Ауаа ирҳәоит : « Аԥсҭазаара агәахәара узаанагалароуп .
Избан нас аҭаацәара узцалам цәеижьла изааигәахара зиашам ? »
Аха ақьырсианцәа асексуалтә гәаԥхашәадара цәгьарас ак аҵам ҳәа иазымнеилароуп .
Избан ?
Избанзар Анцәа Иажәа уи иақәыӡбоит * .
( Уаԥхьа 1 Фессалоникаа рахь 4 : 3 — 8 . )
Иегова ҳара ҳзы азакәанқәа раԥҵара азин имоуп , избанзар уи Ҳазшаз иоуп .
Анцәа ахаҵеи аԥҳәыси цәеижьла еизааигәахарц азин риҭеит , урҭ аҭаацәара еицалазар .
Уи аҭаацәалазаара шьаҭас иамоу апринцип ауп .
Анцәа изакәанқәа абзиабара рыҵоуп , насгьы урҭ ҳрықәныҟәозар , уи ахәарҭа ҳзаанагоит .
Урҭ азакәанқәа иахьрықәныҟәо иабзоураны , аҭаацәараҿы абзиабареи , апатуқәҵареи , ашәарҭадареи ыҟоуп .
Анцәа изакәанқәа идырны еилазго ахьирхәуеит ( Аур .
13 : 4 ) . Ицхраауазеи ақьырсиан асексуалтә гәаԥхашәадара аҽацәыхьчара ?
Анцәа Иажәа , Абиблиа , иаҳнарҵоит асексуалтә гәаԥхашәадара аҽацәыхьчара шҳалшо .
Уи азы ҳалаԥш ахьҳархо ҳацклаԥшлароуп .
Иисус иҳәеит : « Згәы хыҭ-хыҭуа аԥҳәыс илыхәаԥшуа дарбанзаалакь , гәыла-ԥсыла уи лҿы дкалҭшьҭаныҟәеит ҳәа .
Уарӷьа бла уарҩашьауазар , иҭжәаны , иуҟәганы икажь » . ( Матф . 5 : 28 , 29 ) .
Убри аҟынтә ақьырсианцәа апорнографиеи иҽеим ажәақәа злоу амузыкеи рҽырцәырыхьчалароуп .
Апостол Павел иҩуан « иҭашәырха , ишәшьы шәыдгьылтә цәаҩақәа » акалҭбааԥсра аганахь ала ҳәа ( Кәал . 3 : 5 ) .
Уи инеиҳангьы , ҳара ҳхәыцрақәеи ҳажәақәеи ҳрыцклаԥшлароуп ( Еф . 5 : 3 — 5 ) .
Избан шьоукы акариера иаԥсоу хықәкуп ҳәа зырыԥхьаӡо ?
« Акариера бзиа анасыԥ шәнаҭоит » .
Имаҷҩымкәа ауаа акариера анхара изаԥсоу ак акәны ирыԥхьаӡоит , избанзар уи ауаҩы ахьӡ-аԥшеи , амчреи , амали инаҭоит .
Аӡәырҩы рыԥсҭазаара ҵакыс иамоу акариера ауп ҳәа рыԥхьаӡоит , убри аҟынтә ус еиԥш иҟоу ахәаԥшышьа ақьырсианцәагьы ирылаҵәар алшоит .
Иалшаҵәҟьома акариера бзиа анасыԥ ҳнаҭар ?
Иаҳҳәап , аӡәы акариера бзиа ҟаиҵеит , насгьы ҳаҭыр зқәу уаҩ иакәны дҟалеит .
Иаҳҳәар ҳалшома иара ииашаҵәҟьаны насыԥ имоуп ҳәа ?
Мап .
Ишәгәалашәыршәа Аҩсҭаа ихьыз .
Иаргьы амчра дазгәышьуан , насгьы зегьы дырдыруазарц иҭахын .
Имоума иара уажәы анасыԥ ?
Мап , иара ԥсахеибакрала дҭәуп ( Матф . 4 : 8 , 9 ; Аат .
12 : 12 ) . Уажәшьҭа шәазхәыц шаҟа шәгәырӷьо егьырҭ Анцәа иеилкаара шәанрыцхраауа , насгьы ҳзықәиргәыӷуа аԥеиԥш зеиԥшрахо анырзеиҭашәҳәо .
Иарбанзаалак акариера ари аҩыза анасыԥ ҳнаҭар алшаӡом .
Уи адагьы , ари адунеи аҿы ауаа акариера бзиа рымазарц азы егьырҭ ирацлабуеит , насгьы уи иахҟьаны иаарласны зыԥсахы еибакуа егьырҭ хьаас изкым уааны иҟалоит .
Аха уи зегь « аԥша ашьҭалара » иаҩызоуп ( Еккл .
4 : 4 ) . а ) Ҳашԥазыҟоу ҳара ҳусура ?
б ) Иҟазҵазеи Павел иԥсҭазаара насыԥла иҭәны , фессалоникаа рахь ирхаз актәи асаламшәҟәы инақәыршәаны ?
Ҳәарада , ҳара ҳхы зланыҟәаҳго ак ҳамазароуп .
Насгьы ҳусура ҳгәаԥхозар , уи цәгьарас акгьы аҵам .
Аха аусура ҳаԥсҭазаараҿы ихадоу аҭыԥ амамзароуп .
Иисус иҳәеит : « Ҩыџьа аҳцәа рымаҵ аура аӡәгьы илшом : уи аҩыза ԥеиԥшс измоу иаҳцәа руаӡә дицәымӷуп , егьи еиҳа бзиа дибоит ; аӡәы изы хыс-хысра игирхом , егьи дицәаашьоит .
Анцәагьы амазарагьы узеицбом » ( Матф . 6 : 24 ) .
Ҳара Иегова имаҵзуреи егьырҭ Анцәа Иажәа деилыркаареи ҳхы аназаҳашьҭуа , акгьы иузадымкыло агәырӷьара ҳауеит .
Убас еиԥш иҟоу ацәаныррақәа иман апостол Павел .
Дқьырсианхаанӡа иара адин иадҳәалаз акариера ҟаиҵар иҭахын .
Аха Павел ииашаҵәҟьаны анасыԥ иоуит , егьырҭ Анцәа Иажәа дырҵара даналага , насгьы уи рыԥсҭазаара шаԥсахуаз аниба .
( Уаԥхьа 1 Фессалоникаа рахь 2 : 13 , 19 , 20 . )
Ҳаԥсҭазаараҿы уи аасҭа агәахәара ҳзаазго даҽак ыҟам .
Егьырҭ Анцәа иеилкаара ҳанрыцхраауа , ииашаҵәҟьоу анасыԥ ҳауеит ( Шәрыхәаԥш абзацқәа 12 , 13 . )
Избан аӡәырҩы агәра зырго ауаа рхала адунеизегьтәи ауадаҩрақәа рзыӡбоит ҳәа ?
« Ауаа рхала адунеизегьтәи ауадаҩрақәа рзыӡбоит » .
Аӡәырҩы ауаа ус еиԥш иҟоу агәаанагара ргәаԥхоит , избанзар ус иҟазҭгьы , дара Анцәа инапхгарада инхалар , насгьы ирҭаху зегь ҟарҵалар рылшон .
Иара убас ари агәаанагара иашоушәа угәы иаанагар алшоит , избанзар , ҭҵаарақәак ишырҳәо ала адунеи аҿы аибашьрақәеи , ацәгьареи , ачымазарақәеи , аӷарреи еиҳа-еиҳа имаҷхоит .
Статиак аҿы иазгәаҭан : « Аҭагылазаашьа еиӷьхоит , избанзар ауаа адунеи еиӷьыртәырц рыӡбеит » .
Ус анакәха иаҳҳәар ҳалшома ашәышықәсақәа рышьҭахь ауаатәыҩса ауадаҩрақәа шыӡбатәу еилыркааит ҳәа ?
Шәааи уи еилаҳкаарц азы , арҭ ауадаҩрақәа инарҭбааны еилҳаргап .
Избан иаҳҳәар зҳалшо адунеи аҿы ауадаҩрақәа ӷәӷәоуп ҳәа ?
Аибашьрақәа .
Актәи , насгьы Аҩбатәи адунеизегьтәи аибашьрақәа раан 60 миллионҩык раҟара ауаа ҭахеит .
Аха уи ашьҭахьгьы аибашьрақәа нымҵәеит . 2015 шықәсанӡа аибашьрақәеи ашьҭашәарыцарақәеи ирыхҟьаны 65 миллионҩык ауаа рыҩны аанырмыжьыр ада ԥсыхәа рмоуит . 2015 шықәса мацаразы урҭ рхыԥхьаӡара 12,4 миллионҩык рҟынӡа инеит .
Ацәгьара .
Иҟоуп атәылақәа ацәгьоурақәа еиҳа иахьмаҷхаз . Аха убри аамҭазы егьырҭ ацәгьоурақәа , иаҳҳәап , атерроризм , аҭаацәара аҩныҵҟа ақәымчра , компиутерла ацәгьаҟаҵара , акоррупциа , еиҳагьы ирацәахеит .
Ауаа ацәгьоура аанкылара рылшом .
Ачымазарақәа .
Чымазарақәак рыхәышәтәышьа рҵеит .
Аха 2013 шықәсазы иаагаз аҳасабырба инақәыршәаны агәхьааи , адаблеи , акьыбеи , аԥсыԥ алага-ҩагарала ииасуа ачымазарақәеи , ашьақарчымазареи ирыхҟьаны есышықәса иԥсуеит 9 миллионҩык ауаа 60 шықәса рхыҵаанӡа .
Аӷарра .
Адунеизегьтәи абанк излаҳәо ала Африка мацараҿы зынӡаск иӷарны инхо рхыԥхьаӡара 1990 шықәса инаркны 2012 шықәсанӡа еизҳаит 280 миллионҩык рҟынтә 330 миллионҩык рҟынӡа .
а ) Избан Анцәа Иаҳра мацара закәу ауадаҩрақәа зегь рыӡбара зылшо ?
б ) Иаҳәозеи Исаиа ишәҟәы , насгьы Аԥсалом 71 ( 72 , АдҾ ) Анцәа Иаҳра аҵаҟа аԥсҭазаара зеиԥшрахо аганахь ала ?
Иахьа аекономикеи аполитикеи иахагыло ауаа мыцхәы ахбзиабара рылоуп .
Убри аҟынтә иџьашьатәым ауаа аибашьрақәеи , ацәгьоурақәеи , ачымазарақәеи , аӷарреи раанкылара ахьрылымшо .
Уи зегь аанкылара зылшо Анцәа Иаҳра мацара ауп .
Шәхаҿы иаажәг Иегова шәара шәзы иҟаиҵо .
Аибашьрақәа .
Анцәа Иаҳра аибашьрақәа цәырызго амзызқәа зегь ықәнахуеит — мыцхәы ахбзиабара , акоррупциа , амилаҭеилыхра , амцдинхаҵара , иара убас Аҩсҭаагьы ( Аԥсал .
45 : 9 , 10 [ 46 : 8 , 9 , АдҾ ] ) .
Ацәгьоура . Анцәа Иаҳра миллионҩыла ауаа иднарҵеит ауаа рахь абзиабареи апатуқәҵареи шаарԥшлатәу .
Адгьыл аҿы иҟоу аиҳабырақәа уи рзыҟаҵом ( Ис . 11 : 9 ) .
Ачымазарақәа .
Иегова имаҵзуҩцәа инаӡоу агәабзиара риҭоит ( Ис .
35 : 5 , 6 ) .
Аӷарра .
Иегова аӷарра ықәигоит , насгьы ауаа инасыԥу аԥсҭазаара рымазарц азы зегь риҭоит , аха еиҳа ихадоу , Анцәеи дареи аизыҟазаашьа бзиақәа рымазаауеит , уи иарбанзаалак амал аҵкыс ахә амоуп ( Аԥсал . 71 : 12 , 13 [ 72 : 12 , 13 , АдҾ ] ) .
Иҳацхраауазеи ари адунеи ахәаԥшышьақәа рнырра мап ацәкра ?
Ари адунеи аҿы ирымоу хәаԥшышьак шәара зыгәра жәго ишақәымшәо жәбозар , уи иазкны Анцәа Иажәаҿы иаҳәо инҭкааны иҭышәҵаа , насгьы доуҳала ишәу ақьырсианцәа шәгәы иҵхо азҵаарақәа рҭак аԥшаара ишәыцхраарц шәрыҳәа .
Шәазхәыц избан ари адунеи аҿы иҟоу хәаԥшышьак зышәгәаԥхаз , избан уи ахәаԥшышьа зиашам , насгьы уи мап ацәышәкыр шшәылшо .
Ҳара ари адунеи иамоу ахәаԥшышьақәа ҳҽырцәаҳахьчоит Павел кәаласаа ирзишьҭыз асаламшәҟәы иану алабжьара ҳхы иаҳархәалар : « Адәныҟатәқәа шәанрацәажәо аамҭазы аҟәыӷара аашәырԥшла . . . доусы аҭак шишәҭаша дырны ацәажәаразы » ( Кәал .
4 : 5 , 6 ) . Иоанн 7 : 53 — 8 : 11 иазхьаԥшны шьоукы ирҳәоит зхатә ҩыза дзыԥсахыз иқәыӡбара зылшо агәнаҳа змам ауаҩ иоуп ҳәа .
Аха уи ацыԥҵәаха Абиблиа аоригинал ианымызт .
Уи адагьы , Анцәа израильаа ириҭаз азакәан аҿы иҳәан : « Ахаҵа аҭаацәара иалоу аԥҳәыс длыцышьҭалазар , урҭ рҩыџьагьы шьтәуп » ( Ҩынтә . 22 : 22 ) .
« Сцоит схықәкахьы . . . иҳаҭәашьахо иреиҳау ахьӡ-аԥшахьы » ( ФЛП . 3 : 14 ) .
АШӘАҚӘА : 122 , 139
Ишԥаҳалшо игәаԥхашәадоу ахәыцрақәа ҳҽырцәаҳахьчалар ?
Ишԥаҳацхраауеи абзиабареи ақьиареи иҳанашьоу аҳамҭа ҳцәымӡырц ?
Ишԥарылшо аҭаацәараҿы зегьы аҳамҭа роур ?
1 , 2 . а ) Иарбан ҳамҭоу Анцәа имаҵзуҩцәа ззыԥшу ?
б ) Иҳацхраауазеи ҳҳамҭа ахамышҭра ?
( Шәахәаԥш астатиа алагамҭаҿы иаагоу асахьа . )
АНЦӘА идоуҳала иалху ақьырсианцәа ирымоуп зеиԥшыҟам агәыӷра , апостол Павел уи Анцәа илыԥхала иҳаҭәашьахо ахьӡ-аԥша ҳәа азиҳәеит ( Флп .
3 : 14 ) . Урҭ ақьырсианцәа ргәы хыҭ-хыҭуа иазыԥшуп аамҭа , жәҩантәи Аҳраҿы Иисус Христос ивагыланы ауаа наӡахарц ианрыцхраало ( Аат .
20 : 6 ) . Изакәытә ҳамҭоузеи уи !
Егьырҭ ауасақәагьы иссиру агәыӷра рымоуп .
Иегова урҭ адгьыл аҿы наӡаӡатәи аԥсҭазаара шриҭо иақәиргәыӷит ( 2 Пиотр 3 : 13 ) .
Павел доуҳала иалхыз ақьырсианцәа Анцәа изиашаны аанхара дрыцхраарц азы иааиԥхьон : « Шәхәыцрақәа . . . ижәҩантәу ирызкыз » ( Кәал . 3 : 2 ) .
Дара жәҩантәи ааԥхьара шрымоу ргәалашәалар рыхәҭан ( Кәал .
1 : 4 , 5 ) . Иҳамоу аҳамҭа зеиԥшразаалакгьы , Иегова ҳзықәиргәыӷыз ҳаназхәыцуа , акгьы иалҳаршаӡом аҳамҭа ҳамнахыртә ( 1 Кор .
9 : 24 ) . Иарбан шәарҭарақәоу Павел зыӡбахә иҳәоз ?
Иара убас Павел ақьырсианцәа ргәырҽаниҵон ирымоу аҳамҭа шырцәыӡыр ауа , насгьы уи зыхҟьар алшо иҳәон .
Убас кәаласаа рахь ирхаз асаламшәҟәаҿы Павел амцқьырсианцәа рыӡбахә иҩуан , дара ирыԥхьаӡон Анцәа изааигәахара иуцхраауа Христос иахь агәрахаҵара акәымкәа , Моисеи изакәан ақәныҟәара ауп ҳәа ( Кәал .
2 : 16 — 18 ) . Уи адагьы , Павел иахьа ҳзықәшәар алшо ашәарҭарақәагьы рыӡбахә иҳәеит .
Иара иҳәон игәаԥхашәадоу агәаҳәарақәа ҳарҿагылар шҳалшо , ҳагәрахаҵара ҳацеиҩызшои ҳареи ҳаилибамкаарақәа шыӡбалатәу , насгьы аҭаацәараҿы ицәырҵуа ауадаҩрақәа ишыриааилатәу .
Шәааи еилҳаргап Павел кәаласаа рахь иишьҭыз асаламшәҟәаҿы зыӡбахә иҳәоз шәарҭарақәак .
Избан игәаԥхашәадоу агәаҳәарақәа ирыхҟьаны аҳамҭа ҳцәыӡыр залшо ?
Павел ақьырсианцәа зеиԥшыҟам ргәыӷра атәы ргәаларшәаны иҩит : « Иҭашәырха , ишәшьы шәыдгьылтә цәаҩақәа : акалҭбааԥсра , агәымхарақәа , ухы ухаршҭны уцәанырра уҽаҭара , агәнаҳара бааԥсқәа , агәыҳәра » ( Кәал .
3 : 5 ) . Игәаԥхашәадоу агәазыҳәарақәа даара амч рымоуп , урҭ ирыхҟьаны ҳҳамҭа ҳцәыӡыр ҳалшоит .
Абар уи ашьацҳәа иаҿашәаз аизара аанзыжьыз , аха нас ихынҳәыз иашьак ииҳәаз : « Даара иӷәӷәаз амч анырра цәгьа снаҭон , убри аҟынтә иҟасҵаз анеилыскааз , аамҭа цахьан » .
Ҳхы ҳахьчар шԥаҳалшо ишәарҭоу аҭагылазаашьақәа рҿы ?
Ҭагылазаашьақәак рҿы Иегова ииашоу инормақәа еилаҳамгарц азы еиҳаны агәҽанызаара аарԥшлатәуп .
Иаҳҳәап , аҭаацәара алалара згәы иҭоу ақьырсианцәа реибадырра аамҭазы , иаразнак ирылацәажәароуп аибагәӡреи акьысреи рганахь ала ишьақәдыргыло аҳәаақәа , насгьы иахьахәҭам аҭыԥқәа рҿы рхала иаанымхаларц азы иҟарҵалаша ( Ажәам . 22 : 3 ) .
Ақьырсиан ашәарҭара дақәшәар ауеит иусура иахҟьаны џьара цатәыс ианиқәшәо , мамзаргьы ҳаҳәшьа ахаҵа аус ицылуазар , ма ҳашьа аԥҳәыс аус лыциуазар ( Ажәам . 2 : 10 — 12 , 16 ) .
Ус еиԥш иҟоу аҭагылазаашьа шәақәшәазар , Иегова ишаҳаҭ шшәакәу иаразнак ишәҳәа .
Ишахәҭоу еиԥш шәхы мҩаԥыжәгала , насгьы ишәхашәмыршҭлан афлирт алҵшәа бааԥсқәа шаанаго .
Иара убас ишәарҭоуп ҳгәы каҳаны ҳаныҟоу , мамзаргьы ҳхы заҵәны ианаҳбо .
Уи аамҭазы ауаҩы иҭахуп пату иқәызҵо , бзиа дызбо аӡәы иааигәара дыҟазарц .
Убас ҳгәы каҳаны ҳаныҟоу дарбанзаалак аӡәы ҳхихыр илшоит .
Знымзар-зны убри аҩыза ацәанырра шәызцәырҵыр , Иеговеи шәыгәрахаҵара шәыцеиҩызшои рҿы ацхыраара шәыԥшаала .
Уи шәҳамҭа шәцәымӡырц ишәыцхраауеит .
( Урыԥхьа Аԥсалом 33 : 19 [ 34 : 18 , АдҾ ] ; Ажәамаанақәа 13 : 20 . )
Иаҳгәалашәалар акәзеи агәырҿыхагақәа аналаҳхуа ?
Ҳара игәаԥхашәадоу агәаҳәарақәа рышьразы иҽеим агәырҿыхагақәа ҳҽырцәаҳахьчалароуп .
Иахьа иҟоу агәырҿыхагақәа реиҳарак Содоми Гоморреи иҟаз аҭагылазаашьа ҳгәаланаршәоит ( Иуда 7 ) .
Еиуеиԥшым ашәҟәқәеи , афильмқәеи ателедырраҭарақәеи агәаԥхашәадара цәгьарак аҵамшәа иаадырԥшуеит , насгьы уи иаанаго алҵшәа атәы рҳәом .
Еилых ҟамҵакәа зегьы ҳаԥхьалар , ма ҳазыӡырҩлар , игәаԥхашәадоу агәазыҳәарақәа риааира ҳалшом .
Убри аҟынтә аҳамҭа ҳцәыӡыр алзмыршо агәырҿыхагақәа алҳхлароуп ( Ажәам . 4 : 23 ) .
Иарбан уадаҩрақәоу зны-зынла ақьырсиантә еизараҿы ицәырҵуа ?
Ақьырсиантә еизара ҳара ҳзы зылԥхара дууп .
Ҳаизарақәа рҿы ҳара Анцәа Иажәа ҭаҳҵаауеит , насгьы ҳгәы шьҭибахуеит .
Уи ҳзықәгәыӷуа аҳамҭа ҳхамышҭларц иҳацхраауеит .
Ус шакәугьы , аизараҿы ақьырсианцәа рыбжьара зны-зынла аилибамкаарақәа цәырҵлар алшоит .
Урҭ ҳмыӡбалар , ҳгәаҿы агәынхарақәа аанхалар ауеит .
( Уаԥхьа 1 Пиотр 3 : 8 , 9 . )
8 , 9 . а ) Иарбан ҟазшьақәоу аҳамҭа аиура иҳацхраауа ?
б ) Иҟаҳҵар ҳалшозеи аҭынчра ахьчаразы , ақьырсианцәа рҟынтә аӡәы ҳиргәаазар ?
Ишԥаҳалшо агәаара аҳамҭа ҳамнахыртә алҳмыршар ?
Павел кәаласаа ааиԥхьон : « Анцәа иаликааз ацқьацәа , бзиа иибаз шьоук раҳасабала агәыҳалалра , аҟәыӷара , ахыларҟәра , ахачҳара шәыҽреиуашәтә , убарҭ рыла шәҽеилашәҳәа .
Аӡәи-аӡәи шәеибашаҭа , шәгәеизынхарақәа , шәгәалақәа шәыбжьышәх , ишәанеибажь , Христос [ « Иегова » , АдҾ ] ишшәанаижьыз аиԥш .
Зегьы раҵкыс иеиӷьуп абзиабара аҽагәылаҳәара , уи акы згымкәа иҟоу ирыҩаӡароуп » ( Кәал . 3 : 12 — 14 ) .
Абзиабареи ақьиареи ҳгәалақәа ҳанеибажьларц иҳацхраауеит .
Иҟаҵатәузеи шәыгәрахаҵара шәыцеиҩызшо аӡәы шәиргәаазар ?
Ишәгәалашәыршәа шәара шәхаҭа жәала ма усла аизараҿы аӡәы игәы анишәырхь ишшәанаижьыз .
Шәмеигәырӷьаӡеи шәара шәахь абзиабареи ақьиареи ахьаадырԥшыз ?
( Уаԥхьа Екклезиаст 7 : 21 , 22 . )
Аха еиҳараӡак аџьшьара ааҳарԥшуеит Иисус Христос Анцәа ииашоу имаҵзуҩцәа анеидикыла иааирԥшыз ақьиаразы ( Кәал .
3 : 15 ) . Ҳара зегьы Нцәак бзиа даҳбоит , жәабжьк еицаҳҳәоит , ҳзықәшәо аԥышәарақәагьы еиԥшуп .
Абзиабареи ақьиареи аарԥшны ианҳанеибажьуа ҳара ақьырсиантә акзаара ҳарӷәӷәоит , насгьы аҳамҭа аиура ҳҽазаҳшәоит .
10 , 11 . а ) Излашәарҭоузеи ашьыцра ?
б ) Ишԥаҳалшо ашьыцра аҳамҭа аиура иаҳԥырхагахартә алҳмыршар ?
Ашьыцрагьы аҳамҭа аиура иаҳԥырхагахар алшоит .
Абиблиаҿы иануп уи ацәанырра шаҟа ишәарҭоу ҳзырбо угәуҽанызҵо аҿырԥштәқәа .
Каин иашьа Авель иҵашьыцра далагеит , убри аҟынтә дишьит .
Кореии , Дафани , Авирони Моисеи иҵашьыцын иҿагылеит .
Аҳ Саул Давид дишьырц иҭахын избанзар уи иҟаиҵоз ақәҿиарақәа дрыҵашьыцуан .
Убри аҟынтә иџьашьатәӡам Анцәа Иажәаҿы иахьану : « Ашьыцреи аҭыӡшәеи иахьыртәу — енагь еиқәымшәароуп , ҽеирак ыҟам » ( Иак . 3 : 16 ) .
Абзиабареи ақьиареи ҳалазарц азы ҳхы аус адаҳулозар , ашьыцра ааҳарԥшлаӡом .
Анцәа Иажәаҿы иануп : « Абзиабара — ахачҳара амоуп , гәыбылрала ихыш-хыҵәоит , уи шьыцра аздырам » ( 1 Кор .
13 : 4 ) . Ашьыцра ҳгәаҿы адац аунамыжьырц азы , зегьы Анцәа ихәаԥшышьала ҳахәаԥшлароуп . Иара убас ҳагәрахаҵара ҳацеиҩызшо аизара зҿырԥшу цәеижьк иахәҭакны иҳаԥхьаӡалароуп .
Уи егьырҭ рзы ҳгәырӷьаларц иҳацхраауеит , избанзар Абиблиаҿы иануп цәеижьхәҭак « еиҳа хьыӡла-ԥшала ианалкаахо — егьырҭ ирызгәырӷьароуп » ҳәа ( 1 Кор . 12 : 16 — 18 , 26 ) .
Шәааи ҳашьцәеи ҳаҳәшьцәеи ҳрыҵамшьыцлакәа , рықәҿиарақәа ҳреигәырӷьалап .
Уи аҿы аҿырԥштә бзиа ҳаиҭеит Саул иԥа Ионафан .
Анцәа аҳас Давид даналих , иара ашьыцра даламгаӡеит .
Уи аҭыԥан Ионафан зегь рыла Давид дицхраауан ( 1 Сам .
23 : 16 — 18 ) . Иҳалшома ҳара Ионафан иеиԥш абзиабареи ақьиареи раарԥшра ?
Иарбан библиатә лабжьароу аҭаацәарақәа аҳамҭа аиура ирыцхраауа ?
Аҭаацәараҿы аҭынчреи анасыԥи ыҟазарц азы Абиблиатә принципқәа рықәныҟәара хадоуп .
Убасҟан аҭаацәараҿы зегьы аҳамҭа роуеит .
Кәаласаа ирзышьҭыз асаламшәҟаҿы Павел ақьырсиантә ҭаацәарақәа алабжьара бзиа риҭеит : « Аҳәса , ианакәзаалакь шәхацәа ражәа шәацныҟәала , Иҳақәиҭу ила иахәҭаны ишыԥхьаӡоу аиԥш .
Ахацәа , шәыҳәса бзиа ижәбала , урҭ рышҟа шәымҽыӷымхан .
Ахшара , еснагь , зегьы рҿы , шәызхылҵыз рҳәатәы шәазыӡырҩла , уи Иҳақәиҭу изыҳәан игәахәоуп .
Абацәа , шәыхшара ргәы иашәмырган , гәырҩа рмоуразы » ( Кәал .
3 : 18 — 21 ) . Хәарҭас ирзаанагозеи арҭ ажәақәа шәҭаацәара ?
Иҟарҵалар акәзеи ақьырсиан ҳәсақәа рхацәа « агәрахаҵара роуразы » ?
Иҟалҵалар лылшозеи ақьырсиан ԥҳәыс , лхаҵа Иегова имаҵ имуазар , аха еиӷьны длызныҟәалароуп ҳәа лгәы иаанагозар ?
Илылшома лара ауадаҩра аӡбара еснагь уи дицәгәаалар , насгьы ажәа ималклар ?
Лхаҵа илҭаху илырҟаҵаргьы , изцәырнагома уи ацабырг ахь аинтерес ?
Мап .
Аха ақьырсиан ԥҳәыс лхаҵа аҭаацәара ахада еиԥш дизыҟазар , аҭаацәараҿы аҭынчра ыҟазаауеит .
Лхымҩаԥгашьала лара Иегова дҳаралклоит , иҟалап лхаҵагьы аҵабырг ахь аинтерес иоуртә дицхраар , уи иабзоураны дара еидгыланы Иегова имаҵ уа , аҳамҭа аиура рылшоит .
( Уаԥхьа 1 Пиотр 3 : 1 , 2 . )
Иҟаиҵалар акәзеи ақьырсиан , иԥҳәыс игәрахаҵара ицеиҩылымшозар , насгьы ишахәҭоу еиԥш пату иқәылҵом ҳәа игәы иаанагозар ?
Иҟаиҵалар акәзеи ақьырсиан , иԥҳәыс игәрахаҵара ицеиҩылымшозар , насгьы ишахәҭоу еиԥш пату иқәылҵом ҳәа игәы иаанагозар ?
Пату иқәылҵалома аԥҳәыс лхаҵа , иара аҭаацәараҿы ахада дызусҭоу лирбарц азы длықәыҳәҳәозар ?
Ҳәарада , мап !
Анцәа иҭахуп аҭаацәара ахадацәа Иисус иҿыԥшны , рыҳәсақәа бзиа ирбаларц ( Еф . 5 : 23 ) .
Аизараҿы напхгара ҟаҵо , Иисус ачҳареи абзиабареи ааирԥшуеит ( Лука 9 : 46 — 48 ) .
Ахаҵа Иисус иеиԥш ихы мҩаԥигалар , иҟалап иԥҳәысгьы аҵабырг ахь аинтерес лоурц длыцхраар , уи иабзоураны дара еидгыланы Иегова имаҵ аура иалагоит .
Ишԥаилшо ақьырсиан иԥҳәыс бзиа дшибо шьақәирӷәӷәар ?
Абиблиаҿы иануп : « Ахацәа , шәыҳәса бзиа ижәбала , урҭ рышҟа шәымҽыӷымхан » ( Кәал . 3 : 19 ) .
Ахаҵа иԥҳәыс бзиа дибозар , илҳәо дазыӡырҩлоит , насгьы лгәаанагара пату шақәиҵо агәра лиргоит ( 1 Пиотр 3 : 7 ) .
Ҳәарада , ахаҵа иԥҳәыс иаалҭаху зегь ҟаиҵалаӡом , аха уеизгьы лара илҭо алабжьарақәа иҭышәынтәалоу аӡбара адкылара ицхраауеит ( Ажәам . 15 : 22 ) .
Абзиабара аазырԥшуа ахаҵа иԥҳәыс пату иқәылҵаларц лыдицалаӡом , аха уи даԥсахартә иҽазишәоит .
Аҭаацәара ахада иԥҳәыси ихәыҷқәеи бзиа анибо , уи лассы-лассы аҭаацәара зегьы Иегова имаҵ ауреи аҳамҭа аиуреи ирыцхраауеит .
Иҟаҳҵар ҳалшозеи , аҭаацәаратә уадаҩрақәа ҳҳамҭа ҳамрымхырц азы ?
( Шәрыхәаԥш абзацқәа 13 — 15 . )
16 , 17 .
Ирыцхраауазеи арԥарцәеи аҭыԥҳацәеи рҭаацәа ирцәымгәааларц ?
Иаҳҳәар ҳалшозеи аҿар рзы ?
Шәанхбыџу шәгәы иаанагозар ҟалоит иқьырсиану шәҭаацәа шәеилыркааӡом , насгьы мыцхәы иџьбарацәоуп ҳәа .
Иара убас Иегова имаҵ ауразы шәыԥсҭазаара изышәкру изышәымкру аганахь ала алакҩакра шәалагар алшоит .
Аха Иегова дааншәыжьыр , иаарласны еилышәкаауеит шәҭаацәеи иқьырсиану шәашьцәеи шәаҳәшьцәеи раасҭа бзиа шәызбо аӡәгьы дшыҟам .
Шәазхәыц шәҭаацәа ахаан шәахьыдмырхәуазҭгьы .
Усҟан шәгәы иаанагар ҟалон урҭ хьаас шәрымам ҳәа ( Аур .
12 : 8 ) . Аха иҟалап шәҭаацәа шәшырааӡо шәгәамԥхозар .
Шәгәы кашәмыжьлан , уи аҭыԥан ус зыҟарҵо аилкаара шәҽазышәшәа .
Аҭынчра шәыхьчала , насгьы акритика шәацәымгәаалан .
Анцәа Иажәаҿы иануп : « Зыбз аанызкыло ауаҩы адырра имоуп , агәеилых бзиа змоу аҭынчра ааирԥшуеит » ( Ажәам . 17 : 27 ) .
Хықәкыс ишәымаз доуҳала ишәу уаҩны аҟалара , усҟан алабжьара шыҟаҵаз шәамыхәаԥшӡакәа уи шәыдышәкылалоит ( Ажәам .
1 : 8 ) . Иегова бзиа дызбо аҭаацәа — ари зылԥхара дууп !
Урҭ даара ирҭахуп ишәанашьоу аҳамҭа шәоурц .
Избан ҳалаԥш аҳамҭа иахызарц захәҭоу ?
Ҳара даара иаҳгәаԥхоит иаҳзыԥшу аҳамҭа азхәыцра — ажәҩан аҿы ԥсра зқәым аԥсҭазаара , мамзаргьы џьанаҭ дгьыл аҿы наӡаӡатәи аԥсҭазаара .
Уи ус баша гәыхәтәӡам , уи Ҳазшаз иқәыргәыӷра шьаҭас измоу гәыӷроуп .
Абиблиаҿы иануп џьанаҭ дгьыл « Иегова изкны адырра ахыҵәоит » ҳәа ( Ис .
11 : 9 ) . Уа инхало ауаа Анцәа ихаҭа зегьы дирҵоит .
Уи аҩыза аҳамҭазы аџьабаа абара иаԥсоуп .
Шәааи Иегова иқәыргәыӷра еснагь иаҳгәалашәалап , насгьы ҳҳамҭа ҳамнахыртә акгьы иалҳмыршалап !
3 « Издыруеит , дышгыло аԥсҭалараан »
9 « Агәыӷра сымоуп . . . Анцәа » иахь
Иарбан ажәытәтәи хҭысқәоу аԥсҭалара шыҟало ала ақьырсианцәа агәыӷра рызҭоз ?
Ишԥаҳнырлар ахәҭоу ҳара арҭ ахҭысқәа , насгьы Анцәа изиашаз имаҵзуҩцәа рыгәрагара ?
Арҭ астатиақәа аԥсҭаларахь ҳагәрагара дырӷәӷәоит .


15 Аҭаацәа , шәхәыҷқәа аиқәхаразы аҟәыӷара аԥшаара шәрыцхраа
21 Ақәыԥшцәа , ахеиқәырхара шәазықәԥала
Есышықәса ирацәаҩны ақәыԥшцәеи ахәыҷқәеи аӡы рыҽӡаархуеит .
Аӡӡаахра — ари аҭакԥхықәра зҵоу шьаҿоуп , аха уи абзоурала ауаҩы азылԥхарақәа иоуеит .
Ишԥарылшо аҭаацәа рхәыҷқәа аӡӡаахра рҽазыҟарҵарц рыцхраара ?
Ишԥарылшо аӡы зыҽӡаазххьоу , ма аӡӡаахра згәы иҭоу ақәыԥшцәа Иеговеи дареи реизыҟазаашьақәа дырӷәӷәалар ?
27 Абиографиа .
Иҳақәиҭу ишьҭанеиразы , иаансыжьыз рацәоуп
31 Аԥхьаҩцәа рызҵаарақәа
« Лазар , ҳара ҳҩыза , дыцәеит , Сара уи ирҿыхаразы сцоит » ( ИОАНН 11 : 11 ) .
АШӘАҚӘА : 142 , 129
Иарбан библиатә хҭысқәоу аԥсҭалара шыҟало Марфа агәра лзыргаз ?
Избан ҳаԥхьаҟа аԥсҭалара шыҟало агәра заҳго ?
Иарбан узыргәырӷьо хҭысу шәаргьы Марфа леиԥш шәыззыԥшу ?
Зыгәра ганы дыҟази Марфа ?
( Шәахәаԥш астатиа алагамҭаҿы иаагоу асахьа . )
МАРФА ӷәӷәала дгәырҩон .
Лашьа гәакьа Лазарь дыԥсит .
Иалшозма акы лгәы арҭынчыр ?
Ааи . Иисус уи илеиҳәеит : « Башьа дгылоит » .
Ҳәарада , арҭ ажәақәа Марфа аҵыхәтәанынӡа лгәы дырҭынчуамызт , аха лара уеизгьы Иисус ииҳәаз дақәшаҳаҭхеит , насгьы илҳәеит : « Издыруеит , дышгыло аԥсҭалараан , аҵыхәтәантәи амш аҽны » ( Иоанн 11 : 20 — 24 ) .
Марфа аԥхьаҟа уи шыҟало агәра ганы дыҟан .
Анаҩс Иисус аџьашьахәы ҟаиҵеит : уи аҽныҵәҟьа Лазарь иԥсы ҭеиҵеит .
Избан ҳара зегьы аԥсҭалара аганахь ала Марфа илымаз агәрагара аҩыза ҳамазар зҳахәҭоу ?
Ҳәарада , ҳара ҳақәгәыӷуам Иисус ма Иегова ус еиԥш аџьашьахәы иахьа иаҳзыҟарҵоит ҳәа .
Аха иҳамоума Марфа илымаз агәрахаҵара аҩыза , — ҳаԥхьаҟа иаҳцәыԥсхьоу ҳҭынхацәа еиҭах ишаҳбо ?
Иҟалап шәхатә ҩыза , шәҭаацәа руаӡәк , шәанду , шәабду , мамзаргьы шәхәыҷы дыԥсызар .
Ҳәарада , шәара шәгәы хыҭ-хыҭуа шәазыԥшуп ишәзааигәоу ауаҩы даншәгәыдшәыҳәҳәало , шәаниацәажәо , насгьы иччабжь аншәаҳауа аамҭа .
Ҳара иҳамоуп амзыз Марфа леиԥш иаҳҳәарц : « Издыруеит , дышгыло аԥсҭалараан , аҵыхәтәантәи амш аҽны ! »
Аха ақьырсианцәа зегьы ирыхәҭоуп дара аԥсҭалара агәра зырго иазхәыцыр .
3 , 4 .
Идырӷәӷәар шԥарылшоз Иисус иџьашьахәқәа Марфа лыгәрахаҵара аԥсҭалара аганахь ала ?
Марфа Иерусалим азааигәара дынхон , убри аҟынтә Иисус Галилеиа иҟаз ақалақь Наин азааигәара аԥҳәысеиба лԥа иԥсы шҭеиҵаз лымбазар ҟалон .
Аха лара уи ахҭыси , иара убас Иисус Иаир иԥҳа лыԥсы шҭеиҵази рыӡбахә лаҳахьазҭгьы ҟаларын .
Лыҩны иҟаз ауаа уи дшыԥсыз рдыруан .
Аха Иисус аӡӷаб лнапы хьшәашәа аашьҭихын иҳәеит : « Аԥҳәызба ! Бгыл ! »
Лара иаразнак лыԥсы ҭалеит ( Лука 7 : 11 — 17 ; 8 : 41 , 42 , 49 — 55 ) .
Марфеи лаҳәшьа Мариеи ирдыруан Иисус ачымазаҩцәа рыхәышәтәра шилшоз , убри аҟынтә Иисус еиҳа заа дааизҭгьы Лазарь дшымԥсуаз агәраганы иҟан .
Аха уажәшьҭа иара дыԥсит .
Иҟалозеи анаҩс ?
Ишәгәалашәома шәара Марфа агәра шылгоз Лазарь « аҵыхәтәантәи амш аҽны » иԥсы шҭало ?
Избан лара уи агәра зылгоз ?
Избан агәра ганы ҳаҟазар зҳалшо ҳаԥхьаҟа Анцәа иԥсхьоу рыԥсы шҭеиҵо , ҳара иаҳцәыԥсхьоугьы уахь иналаҵаны ?
Ҳара уи азы зыгәра угартә иҟоу амзызқәа ҳамоуп .
Шәааи урҭ рҟынтә мзызқәак еилҳаргап .
Уи ашьҭахь иҟалап шәара аԥсҭалара шыҟало шьақәзырӷәӷәо , уаанӡа ишәызгәамҭоз абиблиатә жәеинраалақәа шәыԥшаар .
Избан Марфа Лазарь иԥсы шҭало агәра зылгоз ?
Иаҳгәалаҳаршәап Марфа лажәақәа .
Лара илымҳәаӡеит « Сашьа иԥсы ҭалоит ҳәа сақәгәыӷуеит » , лара илҳәеит « Издыруеит , дышгыло » .
Иҟалап , Марфа убас еиԥш иҟаз агәрагара злымаз Иисус имаҵзура далагаанӡа иҟалахьаз аџьашьахәқәа рыӡбахә ахьылдыруаз акәызҭгьы .
Лара уи атәы лаҳар лылшон даныхәыҷыз аҩны ма асинагогаҿы .
Шәааи еилҳаргап , Иԥшьоу Аҩыраҿы зыӡбахә ҳәоу Марфа илаҳар алшоз аԥсҭалара иазку х-хҭыск .
Иарбан џьашьахәу Марфа зыӡбахә лаҳахьаз ?
Раԥхьатәи ахҭыс ҟалеит Анцәа аԥааимбар Илиа аџьашьахәқәа рыҟаҵаразы амч анииҭа .
Израиль аҩадатәи аганахь , финикиатәи ақалақь Сарепта аҟны дынхон иӷарыз аԥҳәысеиба , уи аԥааимбар иахь асасдкылара аалырԥшит .
Анцәа аџьашьахәы ҟаиҵеит : аԥҳәысеиба лчашылеи лыхәшеи нҵәомызт , уи абзоурала лԥеи лареи рыԥсы еиқәхеит ( 1 Аҳ . 17 : 8 — 16 ) .
Уи ашьҭахь лԥа дычмазаҩхеит , насгьы дыԥсит , аха Илиа длыцхрааит .
Иара аҷкәын дилакьысын , Анцәа диҳәеит : « Иегова , суҳәоит , абри ахәыҷы иԥсы ҭалааит » .
Убас иагьыҟалеит .
Анцәа Илиа иҳәара иаҳаит , насгьы ахәыҷы иԥсы ҭеиҵеит .
Ари Абиблиаҿы зыӡбахә ҳәоу раԥхьатәи аԥсҭалара ауп .
( Уаԥхьа 1 Аҳцәа 17 : 17 — 24 . )
Марфа , ҳәарада , уи аџьашьахәы аӡбахә лаҳахьан .
7 , 8 . а ) Иҟаиҵазеи Елисеи Сунем инхоз аԥҳәыс лгәы ирҭынчырц азы ? б ) Иҳанаҳәозеи Иегова изкны Елисеи иҟаиҵаз аџьашьахәы ?
Абиблиаҿы зыӡбахә ҳәоу аҩбатәи аԥсҭаҵара ҟазҵаз Илиа ишьҭрамдаҩ аԥааимбар Елисеи иоуп .
Сунем дынхон ахшара дызмамыз пату зқәыз ԥҳәыск .
Елисеи иахь асасдкылара ахьаалырԥшыз азы , Анцәа уи аԥҳәыс ибыргыз лхаҵеи лареи дырзылԥхеит , урҭ аԥа дроуит .
Шықәсқәак рышьҭахь аҷкәын дыԥсит .
Шәхаҿы иаажәг уи агәырҩа шаҟа иӷәӷәаз !
Лара лхаҵа диазҵааны , Елисеи диԥыларц Кармил ашьхахь дцеит , уанӡа 30 километра бжьан .
Аԥааимбар имаҵуҩы Гиези Сунемҟа дишьҭит , ихаҭагьы уи дишьҭаланы дцеит .
Гиези ахәыҷы иԥсы аҭаҵара илымшеит .
Анаҩс Сунем Елисеи дицны днеит игәырҩоз ан ( 2 Аҳ . 4 : 8 — 31 ) .
Ԥсы зхамыз ауаҩ ицәеижь днадгылан , Елисеи анцәаиҳәара далагеит .
Абар аџьашьахәы ҟалеит — аҷкәын иԥсы ҭалеит !
Шаҟа дгәырӷьози уи иан !
( Уаԥхьа 2 Аҳцәа 4 : 32 — 37 . )
Иҟалап лара Анна лажәақәа лгәалашәазар . Анна ахшара длоуамызт , аха нас аԥа Самуил , длоуит , насгьы иԥшьоу ақьалаҿы амаҵ ауразы дрылҭеит .
Лара Анцәа диҳәон : « Иегова . . . шеол ахь удәықәиҵоит , уантәигьы уиргылоит » ( 1 Сам .
2 : 6 ) . Иаҳҳәар ҳалшоит Иегова аҷкәын дахьжыз аҟынтә дҭигеит ҳәа , уи ала ауаҩы иԥсҭазаарахь ирхынҳәра шилшо шьақәирӷәӷәеит .
Иаҳзеиҭашәҳәа дышԥалахәыз Елисеи Абиблиаҿы зыӡбахә ҳәоу ахԥатәи аԥсҭалара .
Аха уи Елисеи идҳәалаз аҵыхәтәантәи ԥсҭаларамызт .
Иара ԥааимбарс амаҵ иуан 50 шықәса инареиҳаны , анаҩс ӷәӷәала дычмазаҩхеит , насгьы дыԥсит .
Зны Елисеи дахьжыз аҭыԥ аҿы израильаа шьоукы ауаҩы дыржуан .
Дара арҳәцәа анырба , ибналаны ицеит иржуаз аԥсы Елисеи дахьжыз анышәынҭра , мамзаргьы адамраҿы дҭажьны ( уи аамҭазы уаҟа ибаҩқәа ракәын иаанханы иҟаз ) .
Абиблиаҿы иануп : « Уи аԥсы Елисеи ибаҩқәа данрыдкьысла , иаразнак иԥсы ҭаланы дгылеит » ( 2 Аҳ .
13 : 14 , 20 , 21 ) . Шәазхәыц аԥсҭалара иазкыз арҭ ахҭысқәа Марфа лзы шаҟа акраҵанакуаз : лара агәра лгон Анцәа аԥсра аиааира шилшоз .
Уажәшьҭа шәазхәыц арҭ ахҭысқәа шәара шәзы ҵакыс ирымоу .
Ҳәарада , урҭ агәра шәдыргоит Иегова ҳәаа змам амч шимоу .
Дышԥалыцхрааи Пиотр иԥсыз ақьырсианԥҳәыс ?
Ақьырсиантә Бырзен Ҩырақәа рҿгьы Анцәа имаҵзуҩцәа иԥсхьоу рыԥсы шҭарҵоз аӡбахә ануп .
Иаир иԥҳа , насгьы Наин аҟынтә аԥҳәысеиба лԥа Иисус рыԥсы шҭеиҵаз аӡбахә ҳҳәахьеит .
Апостол Пиотргьы ԥсҭаҵарак ҟаиҵеит : уи Дорка , мамзаргьы Тавифа зыхьӡыз ақьырсианԥҳәыс лыԥсы ҭеиҵеит .
Пиотр уи лцәеижь ахьышьҭаз днеины , анцәаиҳәара далагеит .
Анаҩс иара иҳәеит : « Шьабысҭа , [ « Тавифа » , АдҾ ] бгыл ! »
Лара иаразнак дгылеит , насгьы Пиотр егьырҭ ақьырсианцәа ирызҿиҭит лыԥсы шҭоу дирбарц азы .
Уи ашьҭахь « аӡәырҩыгьы Иҳақәиҭу дазхарҵеит » .
Иҿыцыз арҭ аҵаҩцәа Христос изку ажәабжь бзиа , насгьы Иегова иԥсхьоу рыԥсы ҭеиҵар шилшо егьырҭ ирзеиҭарҳәалар рылшон ( Аус . 9 : 36 — 42 ) .
Ихьзеи рԥыск Лука излеиҳәоз ала , насгьы ишԥарныри уи егьырҭ ауаа ?
Егьи аԥсҭалара ҟалеит Троада , иахьатәи Ҭырқәтәыла аҩада-мраҭашәаратәи аганахь иҟаз ақалақь аҿы .
Ҩнык аҿы ақьырсианцәа ахьеизаз хыхьтәи ауадаҿы аиԥылара мҩаԥысуан .
Уа дыҟан апостол Павел , иара ажәахә иманы дықәгылеит , уи ҵхыбжьонынӡа иҳәон .
Изыӡырҩуаз рыбжьара Евтих зыхьӡыз рԥыск дыҟан , уи аԥенџьыр дықәтәан .
Иара дамхацәеит , насгьы ахԥатәи аихагыла аҟынтә далыбган дкаҳаит .
Иҟалап раԥхьаӡа Евтих иахь инеиз аҳақьым Лука иакәызҭгьы .
Иара данихәаԥш еиликааит арԥыс дышхәымыз , дшаламԥсыз — уи дыԥсит !
Павел дылбаан , аԥсы дааигәыдиҳәҳәалан , зегьы иааџьаршьартә иҳәеит : « Уи иԥсы ҭоуп » .
Ари аџьашьахәы збоз зегьы уи даара ирнырит !
Рыла ишабоз Евтих дыԥсит , анаҩс иԥсы ҭаҵан .
Урҭ ргәырӷьара ҳәаа амамызт ! ( Аус . 20 : 7 — 12 ) .
12 , 13 .
Иарбан зҵаарақәоу ицәырҵуа еилҳаргаз иадҳәаланы ?
Еилҳаргаз афактқәа зегьы Марфа илымаз агәыӷра ҳаргьы аиура иҳацхраауеит .
Ҳара агәра ганы ҳаҟоуп Зегьзшаз Ҳанцәа ишилшо иԥсхьоу ауаҩы иԥсы аҭаҵара .
Иазгәаҭатәуп Иегова урҭ аԥсҭаҵарақәа аныҟаиҵоз , изиашоу имаҵзуҩцәа , иаҳҳәап , Илиа , Иисус ма Пиотр ихы ишаирхәоз .
Аха иаҳҳәар ҳалшозеи ус еиԥш иҟаз аџьашьахәқәа аныҟамлоз аамҭақәа ирызкны ?
Ирылшозма урҭ аамҭақәа раан инхоз Анцәа имаҵзуҩцәа , аԥхьаҟа Анцәа иԥсхьоу рыԥсы шҭеиҵо ақәгәыӷра ?
Ирымазма урҭ Марфа илымаз агәыӷра аҩыза ? Лара илҳәеит : « Издыруеит , дышгыло [ сашьа ] аԥсҭалараан , аҵыхәтәантәи амш аҽны » . Аха избан уи агәра зылгоз ?
Насгьы избан шәаргьы уи агәра шәгалар зшәылшо ?
Анцәа Иажәаҿы иану ахҭысқәа иаҳдырбоит , Иегова изиашоу имаҵзуҩцәа аԥсҭалара шыҟало еснагь ишырдыруаз .
Еилҳаргап уи шьақәзырӷәӷәо жәеинраалақәак .
Еилаҳкаауазеи аԥсҭалара иазкны Авраам иҭоурых аҟынтә ?
Иаҳгәалаҳаршәап Анцәа Авраам ииҭаз адҵа , акыраамҭа дыззыԥшыз иԥа Исаак иганахь ала .
Иегова иҳәеит : « Суҳәоит , зегь раҵкыс бзиа иубо уԥазаҵә , Исаак . . . амҭас дсызнаг » ( Аҟаз . 22 : 2 ) .
Шәхаҿы иаажәг иарбан цәаныррақәоу Авраам иоуз арҭ ажәақәа аниаҳа .
Иегова уи дақәиргәыӷхьан ихылҵшьҭра ила ажәларқәа зегьы азылԥхара шроуа ( Аҟаз . 13 : 14 — 16 ; 18 : 18 ; Рим .
4 : 17 , 18 ) . Иара убас Иегова уи « Исаак ила » ишыҟаиҵо иҳәеит ( Аҟаз .
21 : 12 ) . Аха изалшозма уи , Авраам Исаак амҭас днаигазҭгьы ?
Иԥшьоу адоуҳа ацхыраарала Павел иҩит Авраам агәра шигоз Анцәа ишилшоз Исаак иԥсы аҭаҵара .
( Уаԥхьа Ауриацәа рахь 11 : 17 — 19 . )
Аха Абиблиаҿы џьаргьы ианӡам Авраам иԥа иԥсы сааҭқәак , мышкы ма мчыбжьык ашьҭахь иҭалоит ҳәа дшазыԥшыз .
Авраам издыруамызт Анцәа иԥа иԥсы анҭеиҵоз .
Аха иара агәра ганы дыҟан Иегова уи хымԥада ишыҟаиҵо .
Иарбан гәыӷроу Иов имаз ?
Анцәа изиашаз Иовгьы аԥхьаҟа аԥсҭалара дазыԥшын .
Иара еиликаауан иԥырҟаз аҵлагьы еиҭа авҵиаа аунашьҭыр шалшо .
Аха ауаҩы уи аҩыза алшара имам ( Иов 14 : 7 — 12 ; 19 : 25 — 27 ) .
Данԥслак уи ҿыц дынхаларц азы анышәынҭра аҟынтә дызгылом ( 2 Сам . 12 : 23 ; Аԥсал .
88 : 49 [ 89 : 48 , АдҾ ] ) . Аха уи иаанагом Анцәа ауаҩы иԥсы аҭаҵара илшом ҳәа .
Иов агәра игон Иегова ианаамҭоу дшигәалашәо .
( Уаԥхьа Иов 14 : 13 — 15 . )
Иов издыруамызт уи аамҭа анааиуаз .
Аха иара агәра игон Ҳазшаз ауаа зегь аԥсҭазаара риҭазар , иаргьы иԥсы аҭаҵара шилшо , насгьы уи хымԥада ишыҟаиҵо .
Игәы шԥашьҭихи амаалықь аԥааимбар Даниил ?
Даниилгьы ажәашықәсақәа рыҩныҵҟа Анцәа дизиашаны имаҵ иуан , насгьы Иегова уи дицхрауаан .
Зны амаалықь « акыр иаԥсоу ауаҩы » ҳәа Даниил изиҳәеит , насгьы иеиҳәеит : « Аҭынчра умаз .
Уҽырӷәӷәа , уҽырӷәӷәа » ( Дан .
9 : 22 , 23 ; 10 : 11 , 18 , 19 ) .
17 , 18 .
Дызқәыргәыӷзи Даниил ?
Иҟалап 100 шықәса зхыҵуаз Даниил иԥсҭазаара аҵыхәтәа анааигәаха , аԥхьаҟа изыԥшу идырыр иҭахызҭгьы .
Иԥсы ҭалома Даниил ?
Ҳәарада .
Даниил ишәҟәы аҵыхәтәаны иануп Анцәа иеиҳәаз ажәақәа : « Уҵыхәтәахьы уцала .
Уара уԥсы ушьалоит » ( Дан .
12 : 13 ) . Ибыргыз Даниил идыруан иԥсхьоу , инықәырԥшны иуҳәозар , рыԥсы шыршьо , избанзар анышәынҭраҿы , « иҟам . . . агәҭакқәагьы , адыррагьы , аҟәышрагьы » ( Еккл .
9 : 10 ) . Иаарласны Даниилгьы уа дҟалон , аха иара изы уи ҵыхәтәамызт .
Анцәа уи зеиԥшыҟам аԥеиԥш дақәиргәыӷит .
Анаҩс амаалықь Даниил иеиҳәеит : « Угылоит амшқәа рҵыхәтәаны ухәҭаа уоурц азы » .
Аха иара иналкааны уи аныҟало аамҭеи амши иеимҳәаӡеит .
Даниил еиликаауан , дшыԥсуа , насгьы анышәынҭраҿы иԥсы шишьало .
Аха « угылоит амшқәа рҵыхәтәаны ухәҭаа уоурц азы » ҳәа иҳәаз ажәақәа ҵакыс ирыман аԥхьаҟа « амшқәа рҵыхәтәаны » иԥсы ҭалар шакәыз .
Иарбан аамҭоу ара зыӡбахә ҳәоу ?
« Заокский перевод » аҿы амаалықь иажәақәа абас еиԥш иаарԥшуп : « Уара угылоит адунеи амшқәа рҵыхәтәа анааилак » .
Агәра жәгома шәара аԥсҭалара шыҟало , Марфа уи агәра шылгоз еиԥш ?
( Шәрыхәаԥш абзацқәа 19 , 20 . )
19 , 20 . а ) Ишԥеидҳәалоу еилҳаргаз афактқәеи Лазарь иԥсҭалара иазкны Марфа илҳәаз ажәақәеи ?
б ) Еилҳаргозеи анаҩстәи астатиаҿы ?
Убас ала , Марфа лыгәрахаҵара ашьаҭа ӷәӷәа аман , убри аҟынтә лара агәра ганы дыҟан лашьа Лазарь « дышгыло аԥсҭалараан , аҵыхәтәантәи амш аҽны » .
Иегова Даниил дзықәиргәыӷыз , иара убас Марфа лажәақәа ирныԥшуа агәрагара иахьатәи ақьырсианцәагьы арӷәӷәоит .
Аԥсҭалара хымԥада иҟалоит .
Ҳара еилҳаргеит аԥсҭалара шыҟало шьақәзырӷәӷәо афактқәа , — иԥсхьоу ииашаҵәҟьаны рыԥсҭазаарахь ахынҳәра рылшоит !
Ажәытәан Анцәа имаҵ зуаз аҳәсеи ахацәеи , агәра ганы иҟан раԥхьаҟа аԥсҭалара шыҟало .
Аха ианбаҟало уи ?
Иҳамоума ҳара амзызқәа аԥсҭалара шыҟало агәрагаразы , уи шыҟало анҳәаз инаркны аамҭа рацәаны ишцахьоугьы ?
Ари азҵаара аҭак ҳацхраауеит ҳгәы хыҭ-хыҭуа аԥсҭалара азыԥшра , уи Марфа дшазыԥшыз еиԥш .
Шәааи уи анаҩстәи астатиаҿы ҳалацәажәап .
« Аҵыхәтәантәи Адам доуҳала иҟоу ԥсҭазаара-рҿиаҩуп » ( 1 КОР . 15 : 45 ) .
АШӘАҚӘА : 151 , 147
Ишԥаанарԥшуеи 117 - тәи ( 118 - тәи , АдҾ ) Аԥсалом заа иҳәаз аԥсҭалара акыршықәсақәа рышьҭахь иҟалар шалшо ?
Ишԥанаӡеи Аԥсалом 15 : 10 ( 16 : 10 , АдҾ ) иану ажәақәа ?
Ианузеи Абиблиаҿы Христос данаауа аамҭазы иҟало аԥсҭалара иазкны ?
1 — 3 . а ) Еиқәышәыԥхьаӡа ҳагәрахаҵара шьаҭас иамоу ихадоу аҵарақәа . б ) Избан аԥсҭалара иазку аҵара хадоуп ҳәа заҳаԥхьаӡо ?
( Шәахәаԥш астатиа алагамҭаҿы иаагоу асахьа . )
ИАРБАН ҭаку ишәҭар шәылшо шәыгәрахаҵара шьаҭас иамоу ихадоу аҵарақәа изеиҭашәҳәарц ишәыҳәо ауаҩы ?
Иҟалап шәара иашәҳәар Иегова зегь шишаз , Иисус Христос ҳагхақәа рыриашаразы дшыԥсыз , насгьы ҳаԥхьаҟа џьанаҭ дгьыл аҿы Анцәа имаҵзуҩцәа наӡаӡа ишынхало .
Аха ишәҳәарызма шәара аԥсҭаларазы иҟоу агәыӷра аӡбахә ?
Аԥсҭаларазы ишәымоу агәрахаҵара ҳәарада ахә ҳаракны ишәшьоит , арыцҳара ду шәыхганы наӡаӡа адгьыл аҿы анхара шәақәгәыӷуазаргьы .
Апостол Павел иҳаилиркааит аԥсҭалара аҵакы ӷәӷәа замоу .
Иара иҩит : « Иԥсыз ԥсҭалашьа , гылашьа имамзар , усҟан , ҳәарада , Христосгьы ԥсҭалашьа , гылашьа иауамызт » .
Ииашаҵәҟьаны , Христос иԥсы ҭамлазҭгьы , иара Аҳас даҳзыҟаломызт , насгьы Аҳра иазку ажәабжь аиҭаҳәара аҵакы аиуамызт .
( Уаԥхьа 1 Коринфаа рахь 15 : 12 — 19 . )
Аха ҳара агәра ганы ҳаҟоуп Анцәа Иисус иԥсы шҭеиҵаз .
Уи асаддукеицәа ҳрылнакаауеит , избанзар дара аԥсҭалара зынӡа мап ацәыркуан .
Егьа иаҳхыччозаргьы ҳара аԥсҭалара агәрагара ҳаҟәыҵӡом ( Марк 12 : 18 ; Аус . 4 : 2 , 3 ; 17 : 32 ; 23 : 6 — 8 ) .
Апостол Павел иҳәеит « иԥсхьоу рахьтә агылара » иазку аҵара « Христос иеилкаара иаҭаху раԥхьатәи лагамҭақәак » ишреиуоу ( Аур . 6 : 1 , 2 ) .
Аԥсҭаларахь имаз агәрахаҵара иара изы зегь раасҭа ихадан ( Аус .
24 : 10 , 15 , 24 , 25 ) . Аԥсҭалара иазку аҵара иԥшьоу Анцәа иажәа аҟынтә ихадоу аҵарақәа рахь ишаҵанакуагьы , уи аилкаара мариамхар ауеит ( Аур . 5 : 12 ) .
Избан ?
Иарбан зҵаарақәоу аԥсҭалара иазкны ари астатиаҿы еилҳарго ?
Ауаа Абиблиа аҵара ианалаго дара еилыркаауеит Анцәа анкьа иԥсхьоу рыԥсы шҭеиҵоз , Лазарь ихҭыс уи ибзианы иаҳнарбоит .
Иара убас дара еилыркаауеит Авраами , Иови , Даниили агәра ганы ишыҟаз ҳаԥхьаҟа иԥсхьоу рыԥсы шҭало .
Аха ишԥашәҳәарыз шәара ишәазҵаар , избан агәра ганы шәзыҟоу акыршықәса , уимоу ашәышықәсақәа раԥхьа зыӡбахә ҳәаз аԥсҭалара хымԥада ишыҟало ?
Иаҳәома Абиблиаҿы ауаа рыԥсы анҭало атәы ?
Арҭ азҵаарақәа рҭак ҳагәрахаҵара арӷәӷәар алшоит .
Убри аҟынтә шәааи ҳахәаԥшып уи аганахь ала Абиблиа иану .
Иарбан зҵаарақәоу уажәы зҭак ҟаҳҵо ?
Иҟалап ҳара иаҳцәыуадаҩымзар ааигәа зыԥсҭазаара иалҵыз ауаҩы иԥсы шҭало ҳхаҿы аагара ( Иоанн 11 : 11 ; Аус .
20 : 9 , 10 ) . Аха аӡәы шәақәиргәыӷзар шықәсқәак ма шәышықәсақәак рышьҭахь , ҳаԥхьаҟа зны аԥсҭалара ҟалоит ҳәа ?
Иҳалшома ари ақәыргәыӷра агәрагара , ааигәа , мамзаргьы акыршықәса раԥхьа иԥсхьаз ауаҩы изы иҳәазаргьы ?
Иазгәаҭатәуп шәышықәсақәак раԥхьа зыӡбахә ҳәаз аԥсҭалара шыҟалахьоу , насгьы шәара уи агәра шыжәго .
Зыӡбахә ҳәоузеи ара , насгьы ишԥадҳәалоу уи аԥсҭаларазы иҳамоу агәыӷра ?
Ишԥанаӡеи Иисус иҿы 117 - тәи ( 118 - тәи , АдҾ ) Аԥсалом иану ажәақәа ?
Шәааи иаҳгәалаҳаршәап 117 - тәи ( 118 - тәи , АдҾ ) Аԥсалом иану Давид иажәақәа .
Аԥсаломшәаҳәаҩ Анцәа диҳәоит : « Иа , Нцәа Ҳазшаз ҳҿухыроуп !
[ . . . ]
Нцәа Ҳазшаз ихьӡала иааиуа лыԥха имоуп ! »
Ауаа ари амессиантә ԥааимбаражәа рҳәеит Иисус Христос ианиԥылоз , иԥсра маҷк шагыз , нисан 9 рзы Иерусалим даналалоз ( Аԥсал . 117 : 25 , 26 [ 118 : 25 , 26 , АдҾ ] ; Матф .
21 : 7 — 9 ) . Аха ианузеи ари Аԥсалом аҿы акыршықәса рышьҭахь иҟалараны иҟаз аԥсҭалара иазкны ?
Шәааи ҳарзааҭгылап анаҩстәи ажәақәа : « Аргылаҩцәа зыгәҭасыз ахаҳә ишьаҟаны акәакьқәа ирзыҟалеит » ( Аԥсал . 117 : 22 [ 118 : 22 , АдҾ ] ) .
« Аргылаҩцәа » Мессиа ицәхьаҵит ( Шәахәаԥш абзац 7 . )
Ишԥаицәхьаҵи ауриацәа Иисус ?
« Аргылаҩцәа » ҳәа аԥсалом аҿы зыӡбахә ҳәоу аиудеиатә диннапхгаҩцәа ракәын .
Дара Мессиа ицәхьаҵит .
Уи ахьааԥшыз иара иахьизымӡырҩуаз , насгьы Христос шиакәыз ахьазхарымҵаз рҿы мацара акәӡам .
Ауриацәа аӡәырҩы иара ишьра рҭахын ( Лука 23 : 18 — 23 ) .
Ааи , иара дахьыԥсыз азы ахара даргьы ирыдуп .
Иисус иԥсы ҭалеит , насгьы « ашьаҟа » иакәны дҟалеит ( Шәрыхәаԥш абзацқәа 8 , 9 . )
Дышԥаҟалеи Иисус « ашьаҟа » иакәны ?
Ишԥаилшоз Иисус « ашьаҟа » иакәны дҟаларц , иара ицәхьаҵзар , насгьы дыршьызар ?
Уи залшомызт , иара иԥсы ҭамлазҭгьы .
Иаҳгәалаҳаршәап , Иисус иажәамаанаҿы адгьылқәаарыхыҩцәа аӡахәаҭра аԥшәма дара рахь инаишьҭуаз ауаа ииашамкәа ишрызныҟәоз .
Израильаа убасҵәҟьа ирызныҟәон Анцәа дара рахь инаишьҭуаз аԥааимбарцәагьы .
Ажәамаана анҵәамҭаҿы иаҳәоит аӡахәаҭра аԥшәма адгьылқәаарыхыҩцәа рахь зегь реиҳа бзиа иибоз ихылҵ дшишьҭыз .
Дрыдыркылама уи пату иқәҵаны ?
Мап , иара дыршьит .
Ари ажәамаана анеиҭеиҳәа ашьҭахь Иисус Аԥсалом 117 : 22 ( 118 : 22 , АдҾ ) иану ажәақәа иҳәеит ( Лука 20 : 9 — 17 ) .
Ԥыҭраамҭак ашьҭахь апостол Пиотргьы 117 - тәи ( 118 , АдҾ ) Аԥсалом Иисус идиҳәалеит .
Иерусалим иҟаз « ахылаԥшцәеи , аиҳабацәеи , ашәҟәдырҩцәеи » рҿаԥхьа Пиотр дангылаз иара иҳәон « ашьаҟаҿы икнарҳаз аха « Анцәа зыԥсы ҭеиҵаз » « Иисус назареттәи » иӡбахә .
Иара иреиҳәеит : « Уи — „ аҩныргылаҩцәа рыблаҿ имааиз , рхы иадмырхәаз , аха хадара зманы иҟалаз хаҳәуп “ » ( Аус . 3 : 15 ; 4 : 5 — 11 ; 1 Пиотр 2 : 5 — 7 ) .
Заа иҳәази Аԥсалом 117 : 22 ( 118 : 22 , АдҾ ) аҿы ?
Убас , Аԥсалом 117 : 22 ( 118 : 22 , АдҾ ) аҿы заа иҳәан Мессиа мап шицәыркуа , дшыршьуа , насгьы иԥсы шҭало « ишьаҟаны акәакьқәа » ирзыҟало иаҳасабала .
Зыԥсы ҭалаз Иисус изы Абиблиаҿы иануп : « Дыҟам ари ажәҩан аҵаҟа даҽаӡәы , ауаа рзыҳәа абас иԥсеиқәырхагоу » ( Аус . 4 : 12 ; Еф . 1 : 20 ) .
а ) Заа иҳәази Аԥсалом 15 : 10 ( 16 : 10 , АдҾ ) аҿы ?
б ) Избан ҳара иаҳҳәар зҳалшо Аԥсалом 15 : 10 ( 16 : 10 , АдҾ ) иану ажәақәа Давид иҿы ишынамӡаз ?
Еилҳаргап , даҽа библиатә жәеинраалак Аԥсалом 15 : 10 ( 16 : 10 , АдҾ ) .
Уи еиҳагьы агәрагара иҳацхраауеит аԥсҭалара акыршықәса раԥхьа иҳәазаргьы инаӡар шалшо .
Ари ажәеинраала ҩын уа иану ахҭысқәа рыҟалара зқьышықәса инареиҳаны ишагыз .
Уа иануп : « Уара сыԥсы џьаҳаным [ анышәынҭраҿы ] иаанужьӡом , ԥсра иқәуҵаӡом Уара уцқьагьы » .
Уи ала Давид иҳәар иҭахымызт иара ахаан дыԥсӡом , насгьы шеол , ма анышәынҭраҿы ахаан дҟалом ҳәа .
Абиблиа аҟынтә ҳара еилаҳкаауеит Давид дшажәыз , дшыԥсыз , насгьы иара иабиԥара ахьжыз Давид Иқалақь ҳәа изышьҭаз ақалақь аҿы анышә дшарҭаз . ( 1 Аҳ . 2 : 1 , 10 ) .
Зыӡбахә ҳәоузеи нас Аԥсалом 16 : 10 ( 15 : 10 , АдҾ ) аҿы ?
Данбахцәажәеи Пиотр Аԥсалом 16 : 10 [ 15 : 10 , АдҾ ) ?
Ари ажәеинраала аҵакы Пиотр зқьышықәса инареиҳаны рышьҭахь дахцәажәеит .
Иара ажәахә иманы зықьҩыла ауриацәеи апрозелитцәеи рҿаԥхьа дықәгылеит , Иисус иԥсы анҭала мчыбжьқәак рышьҭахь .
( Уаԥхьа Аусқәа 2 : 29 — 32 . )
Пиотр иҳәеит Давид дшыԥсыз , насгьы анышә дшарҭаз , уи аӡбахә изыӡырҩуаз ибзианы ирдыруан .
Апостол алкаа ҟаиҵеит , Христос иԥсы шҭало Давид заа ишидыруаз , насгьы Абиблиаҿы ианӡам уи ашьақәырӷәӷәара аӡәы дақәшаҳаҭмызт ҳәа .
Ишԥанаӡеи Аԥсалом 16 : 10 ( 15 : 10 , АдҾ ) аҿы иану ажәақәа , насгьы ишԥарӷәӷәо уи аԥсҭаларахь иҳамоу ҳагәрахаҵара ?
Даҽа шьақәырӷәӷәарак еиԥш Пиотр иааигеит Аԥсалом 110 : 1 ( 109 : 1 , АдҾ ) аҟны иану Давид иажәақәа .
( Уаԥхьа Аусқәа 2 : 33 — 36 . )
Пиотр Аҩыра ихы иархәаны данцәажәоз аӡәырҩы ауаа агәра диргеит Иисус « Иҳақәиҭу иакәны , Христос иакәны » дшыҟоу , насгьы иԥсы анҭала ашьҭахь Аԥсалом 15 : 10 ( 16 : 10 , АдҾ ) аҟны иану ажәақәа иара иҿы ишынаӡаз .
Ԥыҭрак ашьҭахь Павелгьы убас еиԥш иҟаз ацәажәашьа ихы иаирхәеит писидиатәи Антиохиа аҿы ауриацәа данрацәажәоз .
Павел иажәақәа ргәаҵанӡа инеит , убри аҟынтә дара еиҳаны аилкаара рҭаххеит .
( Уаԥхьа Аусқәа 13 : 32 — 37 , 42 . )
Уи ҳаргьы агәра ҳнаргоит аԥсҭалара иазку абиблиатә ԥааимбаражәақәа зқьышықәса рышьҭахь ишынаӡазгьы рыгәра ҳгалар шҳалшо .
Иарбан зҵаарақәоу иҳазцәырҵыр алшо аԥсҭалара аганахь ала ?
Ашәышықәсақәа раԥхьа ҳазқәыргәыӷыз аԥсҭалара ҟалар шалшо ҳаназхәыцуа уи даара ҳгәы шьҭнахуеит .
Аха ҳара иҳазцәырҵыр алшоит абарҭ азҵаарақәа : « Иаанагома нас уи иаҳцәыԥсхьоу ҳҩызцәеи ҳҭынхацәеи иҵегь акыраамҭа ҳарзыԥшызароуп ҳәа ?
Ианбаҟалои абриаҟара ҳаззыԥшу аԥсҭалара ? »
Иисус иапостолцәа иреиҳәеит : « Аб имчхарала иалху аамҭеи амши рыҽҳәара адырра » дара ишрыҭам ( Аусқәа 1 : 6 , 7 ; Иоанн 16 : 12 ) .
Аха уи иаанагаӡом аԥсҭалара иазкны ҳара зынӡа акгьы ҳаздырӡом ҳәа .
Излеиԥшымзеи Иисус иԥсҭалареи , заа иҟалахьаз егьырҭ аԥсҭаларақәеи ?
Мышкы зны иҟалаз , зегь раасҭа ихадаз аԥсҭалара , уи Иисус Христос иԥсҭалара ауп .
Иара иԥсы ҭамлазҭгьы аӡәгьы агәыӷра ҳауӡомызт иаҳзааигәоу иаҳцәыԥсхьоу рбаразы .
Иисус иаԥхьа зыԥсы ҭалаз , иаҳҳәап Илиеи Елисеии зыԥсы ҭарҵаз ауаа , анаҩсан дырҩегь рыԥсҭазаара иалҵит , анышәахь ихынҳәит .
Иисус иакәзар , иԥсы анҭала ашьҭахь « дыԥсраны » дыҟам , « аԥсра Уи иҿы мчы амам » .
Иара ажәҩан аҿы дынхоит , « шеишықәса » дыҟазаауеит ( Рим . 6 : 9 ; Аат . 1 : 5 , 18 ; Кәал . 1 : 18 ; 1 Пиотр 3 : 18 ) .
Избан Павел Иисус « раԥхьатәи ашәыр » ҳәа зизиҳәаз ?
Иисус иԥсҭалара — ари раԥхьаӡатәи , насгьы зегь реиҳа ихадоу ԥсҭалароуп ( Аус .
26 : 23 ) . Аха Иисус имацара иакәмызт адоуҳатә шамҭа еиԥш жәҩантәи аԥсҭазааразы зыԥсы ҭалараны иҟаз .
Иисус изиашаз иапостолцәа иреиҳәеит , дара ажәҩан аҿы напхгара шицруло ( Лука 22 : 28 — 30 ) .
Аха уи аҳамҭа роурц азы , дара ԥсыр акәын , анаҩс Иисус иеиԥш адоуҳатә цәеижь рыманы рыԥсы ҭалар рыхәҭан .
Коринфаа рахь раԥхьатәи асаламшәҟәаҿы Павел иҩит : « Христос аԥсцәа рҟынтәи дгылт , Иара иоуп иԥсхьоу зегь рахьтә раԥхьаӡа ибзахаз , игылаз » .
Анаҩс Павел иҳәеит егьырҭгьы рыԥсы шҭало ажәҩан аҿы анхаразы .
Анаҩс иациҵеит : « Зегьы аамҭа-аамҭала : раԥхьаӡа акәны Христос , нас , Иара иитәу — Иара данаауа аамҭазы » ( 1 Кор . 15 : 20 , 23 ) .
Иҳацхраауазеи жәҩантәи аԥсҭазааразы аԥсҭалара аналаго аилкаара ?
Павел иажәақәа ҳацхраауеит жәҩантәи аԥсҭазааразы аԥсҭалара аналаго аамҭа аилкаара .
Уи ҟалар акәын Иисус данаауа аамҭазы .
Иегова ишаҳаҭцәа акыр ҵуеит Абиблиа шьаҭас иҟаҵаны иаадырԥшуеижьҭеи уи аамҭа 1914 шықәсазы ишалагаз , насгьы иахьа уажәраанӡа уи шхыркәшам , иара убас ари ицәгьоу адунеи аҵыхәтәа шааигәоу .
17 , 18 .
Ирыхьуазеи Анцәа идоуҳала иалху ақьырсианцәа аӡәырҩы , Христос данаауа аамҭазы ?
Абар еиҭах Абиблиаҿы иану жәҩантәи аԥсҭазааразы аԥсҭалара иазкны : « Исҭахуп зыԥсҭазаара иалҵхьоу ирызкны иҟоу шәеилсыркааразы . . .
Ҳара Иисус дшыԥсыз , ҩаԥхьа иԥсы шҭалаз , дышгылаз агәра ҳгозар , агәра ҳгоит Анцәа . . . иԥсхьоугьы рыԥсы шҭеиҵо , иширгыло . . . .
Ҳарҭ , Иҳақәиҭу илбаара аҽнынӡа иҟоу , иԥсхьоу ргәырҽанҵара ҳалагом .
Иҳақәиҭу Ихаҭа ажәҩан ахьтә дылбаауеит Анцәа ибыкь иахылҵуа абжьы ӷәӷәа иаҩызоу ибжьала . . . убасҟан , зегьы раԥхьаӡа , Христос игәрахаҵара зманы иԥсыз зегьы гылоит .
Абри ашьҭахь , ҳара , зыԥсы ҭаны инхаз , ԥсҭҳәала ажәҩан ахь ҳхагалахоит , урҭ ҳрыцлоит , Иҳақәиҭу иҟны ҳнеиуеит , убри нахыс Иҳақәиҭуи ҳареи наӡаӡа ҳаицыҟалоит » ( 1 Фес . 4 : 13 — 17 ) .
Христос иҟазаара алагамҭа ашьҭахь маҷк анҵлак Анцәа идоуҳала иалху ақьырсианцәа жәҩантәи аԥсҭазааразы рыԥсҭалара алагар акәын .
Арыцҳара ду аан адгьыл аҿы инхало Анцәа идоуҳала иалху ақьырсианцәа « ԥсҭҳәала ажәҩан ахь » ихагалахоит .
Павел иҩит « ԥсҭҳәала ажәҩан ахь » ихагалахо ԥсӡом ҳәа , уи иаанаго дара аԥсҭалара акыр аамҭа азыԥшра рықәшәаӡом ҳәа ауп .
Дара рҽырыԥсахуеит « иаалырҟьаны , еимгеимцарак иалагӡаны , аҵыхәтәантәи абыкьыбжь анго аамҭазы » ( 1 Кор . 15 : 51 , 52 ; Матф . 24 : 31 ) .
Иарбан иреиӷьу « ԥсҭалароу » ҳара ҳаззыԥшу ?
Иахьа ақьырсианцәа рыбжеиҳараҩык Анцәа иԥшьоу идоуҳала иалхӡам , насгьы жәҩантәи аԥсҭазааразы агәыӷра рымаӡам .
Дара иахьатәи адунеи аҵыхәтәа ааира , иазыԥшуп , уи « Иҳақәиҭу имш » азы иҟалоит .
Уи аныҟалаҵәҟьо ҳаздыруам аха , ахҭысқәа излаҳдырбо ала зынӡа иааигәоуп ( 1 Фес .
5 : 1 — 3 ) . Уи ашьҭахь даҽа ԥсҭалара хкык алагоит — рыԥсы ҭалоит адгьыл аҿы адунеи ҿыц аҟны инхало ауаа .
Абиблиаҿы уи иреиӷьӡоу аԥсҭалара ҳәа аӡбахә ҳәоуп , избанзар уаанӡа зыԥсы ҭалоз дырҩегь иԥсуан , аха уажәшьҭа уи аамҭазы зыԥсы ҭало ауаа инаӡаны ишыҟало , насгьы ахаан ишымԥсуа ала агәыӷра рымазаауеит ( Аур .
11 : 35 ) . Избан агәра ганы ҳаҟазар зҳалшо аԥсҭалара еиҿкааны ишымҩаԥысло ?
Абиблиа инақәыршәаны иԥшьоу ақьырсианцәа « зегьы аамҭа-аамҭала » рыԥсы ҭалалоит ( 1 Кор .
15 : 23 ) . Убас еиԥш агәра ганы ҳаҟазар ҳалшоит адгьыл аҿы зыԥсы ҭалогьы рыԥсҭалара еиҿкааны ишымҩаԥысло .
Уи аамҭа ҳгәы хыҭ-хыҭуа ҳазыԥшуп .
Аха рыԥсы ҭалома ааигәа иԥсыз ауаа Зқьышықәсатәи Христос инапхгара алагамҭазы ? Арыцҳара ду зхызгаз гәаҳәарыла зыԥсы ҭало ауаа ирзыԥшызаауеит .
Ирхынҳәуама Иегова зегь раԥхьаӡа аԥсҭазаарахь ажәытәан изиашаны иаанхаз , аԥышәа ду змаз имаҵзуҩцәа , Анцәа ижәлар напхгара рзыруларц азы ?
Иаба , насгьы ишԥаҭеиҵало рыԥсы Иегова ахаан имаҵ зымуаз ауаа ?
Урҭ реиԥш иҟоу азҵаарақәа ҵыхәаԥҵәара рмоур ауеит .
Аха иаԥсоума уи мыцхәы азхәыцра ?
Маҷк ичҳатәуп , убасҟан зегьы ҳаблақәа рыла иаҳбоит .
Ҳәарада , ҳара ҳзы даара аинтерес аҵазаауеит Иегова зегьы аҭыԥ ишықәиҵо ахәаԥшра .
Шәзықәгәыӷуазеи шәара ?
Уажәы ҳара Иегова иахь ҳагәрахаҵара ҳарӷәӷәалароуп .
Иисус ила уи ҳақәиргәыӷит игәалашәараҿы иҟоу иԥсхьоу зегьы аԥсҭазаарахь ишыхынҳәуа ( Иоанн 5 : 28 , 29 ; 11 : 23 ) .
Иегова иԥсхьоу рыԥсҭаҵара шилшо ҳирбарц азы Иисус иҳәеит Авраами , Исааки , Иакови Анцәа изы рыԥсы ҭоуп ҳәа ( Лука 20 : 37 , 38 ) .
Убас ала , ҳара Павел ҳиқәшаҳаҭхар ҳалшоит , уи иҳәеит : « Агәыӷра сымоуп . . . Анцәа . . . иԥсхьоу » ширгылауа ( Аус . 24 : 15 ) .
АБИОГРАФИА
Еиҭеиҳәеит Феликс Фахардо
« Ажәабжьҳәара уцар , ухнымҳәыр ҟалоит .
Ухынҳәыр , ушьапқәа уҵаԥысыҵәҵәоит — иҳәеит саб .
Уи ашьҭахь иара иажәақәа еиҭа акыраамҭа слымҳа иҭыҩуан .
Аха сара уеизгьы сцарц сыӡбеит .
Убас ала , раԥхьаӡа акәны Иҳақәиҭу сишьҭанеиларазы ак мап ацәыскит .
Усҟан сара 16 шықәса ракәын исхыҵуаз » .
ИШԤАҞАЛЕИ абри аҩыза аҭагылазаашьа ?
Ишәзеиҭасҳәап сҭоурых .
Сара сиит ииуль 9 , 1929 шықәсазы .
Схәыҷра схызгеит ақалақь инацәыхараны иҟаз ақыҭа хәыҷ Булакан ( Афилиппинқәа ) аҟны .
Ҳара ҳӷарны ҳанхон , избанзар аҳәынҭқарраҿы аекономикатә кризис ыҟан .
Саныхәыҷыз иапониатәи ар Афилиппинқәа ирыжәлеит , аибашьрагьы иалагеит .
Аха ҳқыҭа даара ихаран , убри аҟынтә аибашьра уиаҟара анырра ҳанамҭеит .
Ҳара арадио , ателевизор , насгьы агазеҭқәа ҳамамызт , убри аҟынтә ауаа еиҭарҳәоз ала акәын ажәабжьқәа шеилаҳкаауаз .
Ҳара ҳҭаацәараҿы ааҩык ахшара ыҟан , урҭ рахьтә , сара аиҳабы ишьҭанеиуаз сакәын .
Сара аашықәса анысхыҵ сандуи сабдуи нхара дара рахь сыргеит .
Ҳара ҳкатоликцәан , аха сабду егьырҭ адинқәа рахьгьы аинтерес ааирԥшуан .
Иара иҩызцәа ирҭоз адинқәа ирызкыз апубликациақәа еизигон .
Исгәалашәоит атагалтә бызшәала иҟаз аброшиурақәа « Защита » , « Безопасность » , « Раскрытие » , * насгьы Абиблиа анысирбоз .
Сара Абиблиа аԥхьара сгәаԥхон , еиҳараӡак Аевангелиеқәа .
Уи абзоурала сара Иисус иеиԥш сҟаларц сҭаххеит ( Иоанн 10 : 27 ) .
Иапониа иҟалаз ақәылара 1945 шықәсазы инҵәеит .
Убри аамҭазы сҭаацәа аҩныҟа схынҳәырц исыҳәеит .
Сабдугьы дақәшаҳаҭын .
Убри аҟынтә сара урҭ сырзыӡырҩит .
Уи ашьҭахь дук мырҵыкәа , декабр 1945 шықәсазы Ангат ақалақь аҟынтә иааз Иегова ишаҳаҭцәа ргәыԥ ҳқыҭаҿы ажәабжь рҳәон .
Ҳара ҳахь дааит зықәрахь инеихьаз жәабжьҳәаҩык , насгьы « аҵыхәтәантәи амшқәа » рганахь ала Абиблиа иаҳәо ҳзеиҭеиҳәеит ( 2 Тим . 3 : 1 — 5 ) .
Ҳааигәара иҟаз ақыҭахь , Абиблиа ҳҵаларц азы , ааԥхьара ҳаиҭеит .
Сҭаацәа уахь ацара рҭахымхеит , аха сара сцеит .
Уа 20 - ҩык раҟара еизеит , шьоукы Абиблиа аганахь ала азҵаарақәа ықәдыргылон .
Сара уа ирҳәоз рацәак исӡеилкаауамызт , убри аҟынтә аҩныҟа ацара сгәы иҭаскит .
Аха иаалырҟьаны зегьы Аҳра ашәа аҳәара иалагеит , уи убриаҟара сгәаҵанӡа инеит , саангыларц сыӡбеит .
Ашәеи анцәаиҳәареи рышьҭахь зегьы ааԥхьара рырҭеит амҽыша ақалақь Ангата имҩаԥысран иҟаз аиԥыларахь .
Шьоукы ақьырсиантә еизарахь инеирц азы аа-километрак шьапыла ицар акәын .
Уи аиԥылара аҭаацәара Крус рыҩнаҿы имҩаԥысуан .
Уа 50 - ҩык раҟара ауаа еизеит .
Сара уамашәа избеит ахәыҷқәаҵәҟьагьы иуадаҩыз абиблиатә зҵаарақәа рҭак ахьыҟарҵоз .
Сара еизарақәак сырҭааит , нас заамҭа зегь амаҵзура иазызкуаз зықәрахь инеихьаз аиашьа Дамиан Сантос , сасра ауха иара иҿы саангыларц азы ааԥхьара сиҭеит .
Аухантәарак ишаанӡа ҳара Абиблиа ҳалацәажәон .
Усҟан аӡәырҩы абиблиатә ҵабырг иазкыз рдыррақәа шырацәамызгьы , дара анаҩстәи ашьаҿақәа рыҟаҵара иазхиан .
Даҽа еизарақәак рышьҭахь аишьцәа сара , насгьы егьырҭ Абиблиа зҵоз шьоук рахь инеины , « Аҽӡаахра шәҭахума ? » ҳәа иҳазҵааит .
Сара « Ааи » ҳәа расҳәеит .
Сара исҭахын Иҳақәиҭу Христос итәы иеиԥш имаҵ аура ( Кәал .
3 : 24 ) . Февраль 15 , 1946 шықәсазы сареи даҽа иашьаки ааигәа иҟаз аӡиас аҟны аӡы ҳаҽӡааҳхит .
Ҳара , иӡааху ақьырсианцәа реиԥш еилаҳкаауан , еиԥмырҟьаӡакәа ажәабжьҳәара шҳахәҭаз , избанзар Иисусгьы ус ҟаиҵон .
Аха саб уи игәаԥхаӡомызт .
Иара иҳәеит : « Уара макьана уқәыԥшцәоуп , ажәабжь уҳәаларц азы .
Насгьы аӡиас уӡааршьит ҳәа , уи ужәабжьҳәаҩны уҟанамҵаӡеит » .
Сара иеилсыркааит Анцәа ус шиҭаху .
Иара игәҭакы инақәыршәаны , ҳара Аҳра иазку ажәабжь бзиа ҳҳәалар ауп ( Матф .
24 : 14 ) . « Анцәа исҭаз ажәа насыгӡароуп » — сҳәеит сара .
Уи ашьҭахь саб астатиа алагамҭаҿ иаагаз ажәақәа сеиҳәеит .
Иара ажәабжь сымҳәаларц азы , дысԥырхагахарц иҭахын .
Убас ала раԥхьаӡа акәны сдоуҳатә хықәкқәа рынагӡаразы ак мап ацәыскыр акәхеит .
Ангат инхоз Крус рҭаацәара срыдыркылеит .
Сареи дара рыԥҳа еиҵбы Нореи ҳгәазҭарҵон , апионертә маҵзура алагара .
Ҳара ҳҩыџьагьы апионертә маҵзура ҳалагеит ноиабр 1 , 1947 шықәсазы .
Нора даҽа қалақьк ахь амаҵзура диасит , сара Ангат аҿы ажәабжьҳәара иацысҵеит .
Зны Ангата иҟоу ашҭа ду аҿы , афилиал аҟынтә иқәгылоз аиашьа Ерл Стиуарт иажәахә иазыӡырҩырц азы 500 - ҩык инареиҳаны ауаа еизеит .
Уи аамҭазы сара пионерс амаҵ зуеижьҭеи хышықәса ҵуан .
Аиашьа Стиуарт англыз бызшәала дцәажәон , сара иажәахә атагалтә бызшәахьы ииазгон .
Сара быжь класск роуп сзылгахьаз , аха ҳарҵаҩцәа лассы-лассы англыз бызшәала ицәажәон .
Абызшәа иҵегь аиӷьтәра исыцхрааз атагалтә бызшәала апубликациақәа маҷны иахьҳамаз ауп . Уи иахҟьаны англыз бызшәала ирацәаны саԥхьон .
Убас ала , аиашьа Стиуарт иажәахә еиҭазгартә еиԥш абызшәа бзианы издыруан .
Аиашьа Стиуарт иажәахә анеиҭазгоз аҽны , иара аҭыԥантәи аизарахь ихы нарханы иреиҳәеит , афилиал ишаҭаху аӡәык-ҩыџьак пионерс амаҵ зуа аишьцәа . Урҭ аҭахын 1950 шықәсазы Ниу-Иорк ( Еиду Аштатқәа ) имҩаԥысуаз « Рост теократии » ҳәа хьӡыс измаз аконгресс амиссионерцәа ахьынӡаҭаауаз Вефиль ацхыраара арҭарц азы .
Ааԥхьара зырҭаз рхыԥхьаӡараҿы саргьы сыҟан .
Сзышьцылахьаз сҭагылазаашьақәа еиҭа рыԥсахра сықәшәеит , Вефиль амаҵ зуларц азы .
Ииун 19 , 1950 шықәсазы вефильтәи амаҵзура салагеит .
Усҟан Вефиль иажәыз ҩн дук аҿы акәын иахьыҟаз . Уи иаакәыршаны аҵла ҳаракқәа гылан .
Вефиль гектарк аҟара адгьыл аҵанакуан .
Уа жәаҩык иреиҳамкәа аишьцәа амаҵ руан .
Шьыжьла сара акҿыҩраҿы сыцхыраауан , нас асааҭ жәба шыҟаз инаркны амаҭәақәа суанҭон .
Амш аҩбатәи азбжазгьы абарҭ аусқәа ракәын иҟасҵоз .
Амиссионерцәа жәларбжьаратәи аконгресс аҟынтә ианыхынҳәгьы , сара вефильтәи смаҵзура иацысҵеит , — ажурналқәа аԥошьҭала адәықәҵаразы еиқәсыршәон , анапаҵаҩрақәа еилысхуан насгьы адкыларҭаҿы амаҵ зуан .
Иарбан усзаалак снапы ианырҵоз насыгӡон .
1952 шықәсазы сара , насгьы даҽа фҩык аишьцәа Афилиппинқәа рҟынтә Галаад ашкол 20 - тәи акласс аҿы аҵаразы ааԥхьара ҳарҭеит .
Еиду Аштатқәа рҿы ҳара ҳзы иҿыцыз даара ирацәан .
Ара иҟаз зегьы сқыҭаҿы сзышьцылахьаз еиԥшымызт .
Галаад ашкол аҿы аҵара сыцызҵози сареи
Иаҳҳәап , акҿыҩраҿы рхы иадырхәоз , ахаан ҳнапы иамкыцыз амыругақәа рхархәашьа аҵара ҳақәшәеит .
Насгьы аҳауа ара даҽакын .
Шьыжьымҭанк санаадәылҵ зегь ҟәашкакараӡа сыла ихҩан !
Убас сара раԥхьаӡа акәны асы сыбла иабеит — уи даара иԥшӡан .
Анаҩс еилыскааит , иара шыхьшәашәаз , даара ишыхьшәашәаз !
Аха Галаад ашкол аҿы сызхысуаз аҵара уи зегь уханаршҭуан .
Уаҟа аҵара даара исгәаԥхон .
Арҵаҩцәа ахәарҭа узаазгоз арҵаратә знеишьақәа рхы иадырхәон .
Ҳара еилаҳкааит иҵаулоу аҭҵаареи аҵареи шымҩаԥгалатәу .
Ҳәарада , галаадтәи ашкол ашьҭахь сара еиҳа доуҳала ишәу уаҩны сҟалеит .
Уи саналга ашьҭахь Ниу-Иорк ақалақь аҿы иҟоу аҳабла Бронкс ахь аамҭала иҷыдоу пионерс амаҵ аура срышьҭит .
Ииуль мза 1953 шықәсазы Бронкс аҿы имҩаԥысуаз « Общество нового мира » ҳәа хьӡыс измаз аконгресс саҭааит .
Аконгресс ашьҭахь сыҩныҟа , Афилиппинқәа рахь маҵзура срышьҭит .
Афилиал аҟынтә аишьцәа исарҳәеит : « Уара раионтә хылаԥшҩыс амаҵ уулоит » .
Убас ала , сара Иҳақәиҭу ишьҭра схыланы ацаразы иҿыцу алшара соуит . Иаргьы , Иегова иуасақәа дрыцхрааларц азы , ажәабжь ҳәауа , ақалақьқәа дырхысуан ( 1 Пиотр 2 : 21 ) .
Зегь реиҳа идуу адгьылбжьаха Афилиппинқәа рҿы иҟоу Лусонтәи адгьылбжьаха ихадоу хәҭа дук ахылаԥшра азысуларц сыдырҵеит .
Уахь иаҵанакуан ақалақь хәыҷқәа Булакан , Нуева-Есиха , Тарлак , иара убас Самбалес .
Қалақьқәак рахь анеиразы сара Сьерра-Мадретәи ашьхақәа сырхысыр акәын .
Ауаа еицырзеиԥшыз атранспорт уахь иныҟәомызт , убри аҟынтә ақыдқәа ныҟәызгоз амашьына дуқәа рныҟәцаҩцәа срыҳәон , ақыдқәа срықәыртәаны сыргарц .
Дара мап ркӡомызт , аха ус еиԥш иҟаз аиҭанаиааира маншәалан ҳәа узҳәомызт .
Еиҳараӡак аизарақәа ара иҿыцын , насгьы уиаҟара идумызт .
Аизарақәеи ажәабжьҳәаратә маҵзуреи алҵшәа ааргартә еиԥш реиҿкаара аишьцәа санрыцхраауаз , дара аџьшьара аадырԥшуан .
Ԥыҭрак ашьҭахь сара даҽа ҳаблак ахь амаҵзура сдәықәырҵеит , уахь Бикольтәи арегион зегь аҵанакуан .
Ара еиҳарак иҟаз , раԥхьаӡа акәны уи аҭыԥаҿы ажәабжь рылазҳәоз иҷыдоу апионерцәа хазы-хазы еиҿыркааз агәыԥқәа ракәын .
Ҩнык аҿы шьышьмаҭрас иҟаз ажра акәын , уи агәҭа ҩ-қдык алганы иган .
Урҭ ақыдқәа санрықәгыла ихжәан ажра инҭаҳаит , саргьы урҭ снарышьҭалеит !
Уи ашьҭахь , сҽеиҿкааны шьыжьхьа афара сцарц азы аамҭа маҷымкәа исҭаххеит .
Уа амаҵ анызуаз , лассы-лассы Нора слызхәыцуан , лареи сареи апионертә маҵзура ҳаицалагеит .
Лара уажәы ақалақь Думагет аҿы иҷыдоу пионерс амаҵ луан .
Сара дызбарц азы уахь сцеит .
Анаҩс аамҭақәак рыҩныҵҟа лареи сареи асаламшәҟәқәа еимаҳдон .
Аҵыхәтәаны 1956 шықәсазы ҳаибагеит .
Ҳанеибага ашьҭахь аԥхьатәи амчыбжь азы ҳара адгьылбжьаха Рапу-Рапу аҿы иҟаз аизара ҳаҭааит .
Ҳара ашьхақәа ҳрылсны , акыр шьапыла ҳныҟәон .
Нореи сареи агәырӷьара ҳзаанагон , ихараны инхо аишьцәеи аиаҳәшьцеи рыцхраара .
Ҳара ԥшьышықәса аизарақәа ирҭаауа хылаԥшыҩцәаны ҳаҟан , нас афилиал ахь ааԥхьара ҳарҭеит .
Ианвар мза 1960 шықәсазы ҳазлагаз амаҵзураҿы уажәгьы ҳаҟоуп .
Ари аамҭа иалагӡаны аџьабаа збоз аишьцәа ирҿысҵааз рацәоуп .
Нора лзы насыԥ дуун Вефиль еиуеиԥшым аҟәшақәа рҿы амаҵ аура .
Аконгресс аҿы ажәахә сҳәоит .
Аиашьа асебуан бызшәахьы еиҭеигоит
Вефиль сара исыман зеиԥшыҟам алшара Афилиппинқәа доуҳала ишеизҳауаз абара .
Сара раԥхьаӡа арахь санааи — сқәыԥшын , аҭаацәара саламлацызт — атәыла зегь аҿы 10 000 раҟара ажәабжьҳәаҩцәа ыҟан .
Уажәы араҟа 200 000 Иегова ишаҳаҭцәа ыҟоуп , насгьы шәҩыла Вефиль амаҵ зуа ақьырсианцәа ажәабжьҳәаратә ус ацхыраара арҭоит .
Иегова ишаҳаҭцәа рхыԥхьаӡара еизҳацыԥхьаӡа Вефиль аҭыԥ ҳзымхо иалагеит .
Убасҟан Анапхгаратә хеилак еиҳа идуу иҭбаау аргыларақәа рзы ианаало адгьыл ҭыԥ ҳаԥшаарц иҳаҳәеит .
Акьыԥхьра ахылаԥшра азҭоз аиашьеи ҳареи , агәылацәа — урҭ рыбжьара иҟан акитаицәагьы — адгьыл аҭира аӡәгьы иҭахӡами ҳәа ҳразҵаауан .
Аӡәгьы иҭахӡамызт , уи инеиҳангьы хаҵак иҳаиҳәеит : « Акитаицәа ирҭиӡом .
Ҳара иааҳхәоит » .
Аиашьа Альберт Шриодер иажәахә еиҭазгоит
Аха иаалырҟьаны гәылак иҳаиҳәеит , иара Еиду Аштатқәа рахь анхара аиасра игәы ишҭоу , убри аҟынтә идгьыл ааҳхәарц ҳадигалеит .
Анаҩс иҟалаз агәрагара уадаҩын .
Даҽа гәылакгьы идгьыл иҭиирц иӡбеит , егьырҭгьы ус ҟарҵарц ргәазҭеиҵеит .
Уи адагьы акитаицәа акгьы рҭиӡом ҳәа шьақәзырӷәӷәоз ахаҵагьы идгьыл аахәара ҳалшеит .
Иаарласны афилиал иаҵанакуаз адгьыл хынтә еиҳахеит !
Сара агәра ганы сыҟоуп Иегова убасҵәҟьа ҟаларц шиҭахыз .
1950 шықәсазы сара Вефиль аҿы зегь реиҳа сқәыԥшын .
Аха уажәы сыԥҳәыси сареи қәрала зегьы ҳреиҳабуп .
Сара Иҳақәиҭу сахьиишьҭуазаалак ишьҭра схыланы сахьцоз , зынӡаскгьы сахьхәӡом .
Сҭаацәа аҩны сдәылырцеит , аха Иегова ибзоурала исырҳаит схаҵара сыцеиҩызшоз сашьцәеи саҳәшьцәеи рыла ишьақәгылоу аҭаацәара ду .
Сара аҵыхәтәанынӡа агәраганы сыҟоуп Иегова имаҵ ахьаҳуазаалакгьы иара дышҳаиҷаҳало .
Нореи сареи Иегова иқьиаразы аџьшьара ааҳарԥшуеит , егьырҭгьы Иегова дԥыршәарц ргәазҭаҳҵоит ( Мал .
3 : 10 ) . Ҽнак зны Иисус Матфеи Левии зыхьӡыз ҳазалхҩык иеиҳәеит : « Усышьҭаланы уаала » .
Ишԥақәҿиҭи иара ?
Абиблиаҿы иануп : « Иаргьы , зегьы ааныжьны , дҩагыланы Иара днаишьҭалт » ( Лука 5 : 27 , 28 ) .
Убасҵәҟьа аҟаҵара ансықәшәоз аҭагылазаашьақәа рацәан .
Сара гәык-ԥсык ала егьырҭ ргәазҭасҵоит убас ҟарҵаларц .
Ари , азылԥхарақәа рацәаны иахьышәзыԥшу мҩоуп !
Гәырӷьарыла Афилиппинқәа рҿы смаҵзура насыгӡоит
Иегова ишаҳаҭцәа рҭыжьымҭа , уаҳа иркьыԥхьӡом .
© 2017 Watch Tower Bible and Tract Society of Pennsylvania
АЦӘАҾЫ :
Кот-д’Ивуар ( А́слан Баҩ Аҟәара ҳәа изышьҭаз ) — ари ашоколад злырхуа акакао-жәла рацәаӡаны иахьаадрыхуа ҭыԥуп .
Акакао-жәла амраҿы аҩара иахьынӡаҿу , апионер аусуҩы Абиблиа иазку аброшиура ала диацәажәоит .
АЖӘАБЖЬҲӘАҨЦӘА
АБИБЛИА АҴАРАҚӘА
2016 ШЫҚӘСАЗЫ АГӘАЛАРШӘАРА АХӘЫЛԤАЗ АҾЫ ИҞАН
Бесплатно .
Хәыда-ԥсада . Ари аҭыжьымҭа адунеизегьтәи абиблиатә рҵаратә ус иахәҭакуп , хатәгәаԥхарала иалаҵоу аԥарала иҟоуп , насгьы Иегова ишаҳаҭцәа имҩаԥыргоит .
Даҽакала иарбамзар , Ауриатә Ҩырақәа рҟынтә ацитатақәа еиҭагоуп урысшәала иҭыжьу « Иԥшьоу Аҩыра — Адунеи ҿыц аиҭага » аҟынтә , Ақьырсиантә Бырзен Ҩырақәа аагоуп аԥсышәала иҭыжьу Ауасиаҭ Ҿыц аҟынтә , Аԥсаломқәа рҟынтә ацитатақәа аагоуп аԥсышәала иҭыжьу Аԥсалҭыр аҟынтә ( ириашоуп иҿыцу аҩышьаԥҟарақәа инарықәыршәаны ) .
Егьи аиҭага : АдҾ — ацитатақәа еиҭагоуп урысшәала иҭыжьу « Иԥшьоу Аҩыра — Адунеи ҿыц аиҭага » аҟынтә .
Хаҵеи-ԥҳәыси ари азҵаара ианалацәажәо иҟоу афактқәеи абиблиатә принципқәеи инарҵауланы иҭырҵаароуп .
Дара ирыдыркылароуп аӡбара , Анцәа иҿаԥхьа рыламыс цқьаны иаанхартә еиԥш .
Иегова раԥхьаӡатәи хаҵеи-ԥҳәыси ирыдиҵеит : « Шәыҿиала , шәеизҳала » .
Иара убарҭ ажәақәа дырҩегь иҳәеит Аӡхыҵра ду ашьҭахь , адгьыл аҿы ааҩы заҵәык рыда аныҟамыз . ( Аҟаз .
1 : 28 ; 9 : 1 ) . Аха Абиблиаҿы ианӡам ақьырсианцәа ари адҵа нарыгӡалар ауп ҳәа .
Убри аҟынтә хаҵеи-ԥҳәыси ахшара рацәаны ирымазар рҭахымзар , мамзаргьы ахшара данроуа аамҭа рхала иалырхуазар , дара ирыӡбар рылшоит иарбан ацәалашәара иацәызхьчо маҭәашьар хкқәоу рхы иадырхәар рылшо .
Изызхәыцыр рыхәҭоузеи дара ?
Ақьырсианцәа аҽацәыхьчаразы иарбан маҭәашьар хку рхы иадырхәо анырыӡбо , абиблиатә принципқәа ирызхәыцлароуп .
Иаҳҳәап , ахшара дырмоурц азы аҽԥыргара ақьырсианцәа рзы иҟалаӡом .
Дара а́лашәа ( зародыш ) иԥсҭазаара ишырдыруа иҿахырҵәаӡом , избанзар уи аизҳара ауаҩԥсы иира ауп иаа́наго .
Уи иаанарԥшуеит аԥсҭазаара аҳамҭахь апатуқәымҵара ( Ақәҵ .
20 : 13 ; 21 : 22 , 23 ; Аԥсал . 138 : 16 [ 139 : 16 , АдҾ ] ; Иер . 1 : 5 ) .
Иаҳҳәар ҳалшозеи уи аганахь ала ацәалашәара рҽацәырыхьчарц азы аказық иҭадыргыло асарч азы ?
Ари азҵаара аӡбахә ҳәан 1979 шықәса маи 15 рзы иҭыҵыз « Сторожевая башня » ( адаҟьақәа 30 — 31 , анг . ) аҟны * .
Усҟантәи аамҭазы ахархәара рацәа аман иԥсыҽыз , апластик иалхыз , аԥҳәыс лказық иҭадыргылоз асарч .
Астатиаҿы иҳәан уи ахархәага аус аушьа аҵыхәтәанынӡа еилкаам ҳәа .
Аӡәырҩы аҳақьымцәа ирыԥхьаӡон урҭ иԥсыҽу аҽацәыхьчагақәа аԥҳәыс лказық аҿы ианыҟоу аӷьа́жәла ( сперматозоид ) аха́цкәтаӷь ( яйцеклетка ) аҟынӡа изнеиӡом , насгьы аӷьа́ркра ( оплодотворение ) мҩаԥысӡом ҳәа .
Аӷьаркра ҟамлозар , усҟан аԥсҭазаара ҿыц изалагом .
Аха зны-зынла ахацкәтаӷь уеизгьы иӷьаркуан .
Алашәа ҿиалар алшон аказықтә , ма афаллопиатә трубақәа рҿы — уи аказық анҭыҵ иҟало ацәалашәара ҳәа иашьҭоуп , — мамзаргьы аказық аҩныҵҟа .
Иара убас , асарч алашәа аказық аҭӡы адҷаблара иаԥырхагоуп , уи алашәа аҿиара алнаршом , даҽакала иуҳәозар аҽԥыргара иаҩызоуп .
Астатиа анҵәамҭаҿы ақьырсианцәа ргәазҭарҵон уи азҵаара ҭакԥхықәрала иазнеирц , насгьы асарч рхы иадырхәаанӡа аԥсҭазаара шыԥшьоу аганахь ала абиблиатә хәаԥшышьа иазхәыцырц ( Аԥсал . 35 : 10 [ 36 : 9 , АдҾ ] ) .
Ицама нас ԥхьаҟа анаукеи амедицинеи , ари астатиа 1979 шықәсазы ианҭыҵ ашьҭахь ?
Ахархәара ду роуит даҽа асарч хкқәа ҩба .
Жәашықәсақәак рышьҭахь ицәырҵуа иалагеит абҩа́ злаз асарчқәа , анаҩс шықәсқәак рышьҭахь агормонқәа злаз .
Аус шԥаруеи урҭ ?
Абҩа злоу асарч .
Ари асарч хкы егьырҭ ахкқәа реиԥш аӷьажәла ахацкәтаӷь ахь анеира иаԥырхагоуп .
Иара убас абҩа злоу асарч аӷьажәла иаԥырхагоуп , даҽакала иуҳәозар , ашҳам иаҩызоуп * .
Уи адагьы , абҩа злоу асарч аказық аҩныҵҟатәи аҭӡы — аендометриа иаԥырхагоуп ҳәа рыԥхьаӡоит .
Агормон злоу асарч .
Ари асарч еиуеиԥшым ахкқәа ыҟоуп .
Дара ацәалашәара иацәызыхьчо ахәшәқәа ирылоу рҩызцәа агормон маҭәашьарқәа рылоуп .
Ари амаҭәашьар аказық аҩныҵҟатәи аҭыӡқәа зегьы еицеиԥшны ирыхьӡоит .
Зны-зынла уи аҩыза асарч аовулиациа иаԥырхагоуп .
Усҟан аӷьаркра зыҟалом .
Уи адагьы , ари асарч иалоу агормонқәа аендометриа иазеицәоуп , уи аҭыӡқәа арҵаӷоит * .
Иара убас дара аказық аҭыӡқәа рцәаакыра дыржәпоит , убри аҟынтә аӷьажәла аказық ахь изнеиуам .
Насгьы агормон злоу асарч иԥсыҽу асарч хкқәа иреиԥшуп .
Убас , изларҳәо ала , арҭ асарч хкқәа рыҩбагьы аендометриа иазеицәоуп .
Аха иҟалозеи аовулиациа ҟалар , насгьы ахацкәтаӷь ӷьаркыр ?
Усҟан иара аказық ахь инеир ҟалоит , аха аҭӡы изадҷаблаӡом .
Ус аныҟало ацәалашәара алагамҭаҿы иҿахҵәоит .
Аха иԥхьаӡоуп ус шамахамзар иҟалом ҳәа , ацәалашәара иацәызыхьчо ахәшәқәа анрыдыркыло еиԥш .
Аӡәгьы ишьақәырӷәӷәаны аҳәара илшаӡом агормон , ма абҩа злоу асарч рхы ианадырхәо ахацкәтаӷь ӷьаркыр залшом ҳәа .
Аха анаукатә ҭҵаарақәа инарықәыршәаны , арҭ асарч хкқәа рхархәараан ацәалашәара алшара маҷуп , избанзар хыхь ари астатиаҿы ишҳәаз еиԥш , урҭ аказық иарҭо анырра хкқәа рацәоуп .
Хаҵеи-ԥҳәыси асарч рхы иадырхәарц рыӡбазар , дара уи азҵаараҿы аԥышәа ду змоу аҳақьым иацәажәар ауп .
Уи хаҵеи-ԥҳәыси ирыҵеиҳәоит иарбан сарч хкқәоу дара ахьынхо аҭыԥ аҿы иҟоу , бзиарас ирылоу , насгьы аԥҳәыс лгәабзиара ианырыр шалшо .
Аҭаацәара рзы аӡәгьы аӡбара идикылар ҟалом , уи аҳақьым ихаҭа иакәзаргьы ( Рим .
14 : 12 ; Гал . 6 : 4 , 5 ) . Уи дара рхатә ӡбара акәзар ауп .
Ақьырсианцәа ирыдыркыло аӡбарақәа рыла Анцәа ддыргәырӷьалар , насгьы иара иҿаԥхьа рыламыс цқьаны иаанхар рҭахуп .
( Еиҿшәырԥш 1 Тимофеи иахь 1 : 18 , 19 ; 2 Тимофеи иахь 1 : 3 . )
Ари астатиа урыс бызшәала икьыԥхьын 1999 шықәса февраль 15 рзы иҭыҵыз « Сторожевая башня » , адаҟьақәа 30 — 31 рҟны .
Англиатәи амилаҭ ргәабзиарахьчаратә ҟәша аматериалқәа рҿы иҳәоуп : « Абҩа рацәаны излоу асарч аус аушьа 99 процент еиҳауп .
Уи иаанагоит шықәсык аҩныҵҟа уи асарч хкы зхы иазырхәо 100 - ҩык аҳәса рҟынтә зцәа иалашәо рхыԥхьаӡара ԥҳәыск ишлеиҵо .
Еиҳа имаҷны абҩа злоу асарч ус еиԥш аус ауам » .
Арҭ агормонқәа аказық аҭӡы — аендометриа арҵаӷоит аҟынтә , агормон злоу асарч аҭаацәара иалоу реиԥш , аҭаацәара иаламлац , аха ашьаҟәаҵра ӷәӷәа змоу аҳәсагьы зны-зынла ахархәара рабжьыргоит .
« Уаныхәыҷызаахыс аԥшьа ҩырақәа удыруеит , уи . . . ирҟәыӷоу , ахеиқәырхара зылшо аӡә уакәны уҟанаҵоит » ( 2 ТИМ . 3 : 15 ) .
АШӘАҚӘА : 141 , 134
. . иԥшьоу аҩырақәа рдырра ?
. . ак шиашоу ала агәра ганы аҟазаара ?
. . аиқәхаразы аҟәыӷара аԥшаара ?
1 , 2 .
Ргәы змырҭынчыр алшозеи аҭаацәа , рхәыҷқәа Анцәа иҽизкреи аҽӡаахреи рҭахызар ?
ЕСЫШЫҚӘСА зықьҩыла Абиблиа аҵара иаҿу ауаа , Иегова иҽизыркуеит , насгьы аӡы рыҽӡаархуеит .
Урҭ иреиуоуп Иегова ишаҳаҭцәа рҭаацәараҿы изызҳаз , насгьы аԥсҭазаараҿы зегь иреиӷьу амҩа алзхыз аҿар ( Аԥсал .
1 : 1 — 3 ; [ 1 : 1 — 3 , АдҾ ] ) . Шәара ахәыҷқәа шәымазар ҳәарада , шәгәы хыҭ-хыҭуа аӡы рҽанӡаархуа амш шәазыԥшуп .
( Еиҿшәырԥш 3 Иоанн 4 . )
Аха шәгәы ҭынчымзар ауеит .
Иҟалап , шәара ижәдыруазар ишқәыԥшыз аӡы зыҽӡаазхыз , аха нас Анцәа ишиҭаху ала анхара иаԥсацәҟьоума ҳәа алакҩакра зызцәырҵыз ақьырсианцәа .
Урҭ рахьтә шьоукы уаҳа Иегова ишаҳаҭцәа ракәӡам .
Убри иахҟьаны шәара агәырҩа шәызцәырҵыр ҟалоит , шәхәыҷы дқьырсианны даныҟалалак ашьҭахь игәаанагара иԥсахыр , насгьы аҵабырг ахь ибзиабара хьшәашәар алшоит ҳәа .
Ефес инхоз ақьырсианцәа Иисус ирзиҳәеит : « Раԥхьатәи убзиабара нужьит , уаԥырҵит » ҳәа ( Аат . 2 : 4 ) . Шәхәыҷгьы ус ихьыр ҟалоит ҳәа шәшәозар ауеит .
Иҟашәҵар шәылшозеи ус ҟамларц азы ?
Ишԥаицхраатәу шәхәыҷы аиқәхара аиура ? ( 1 Пиотр 2 : 2 ) .
Тимофеи иҿырԥшы ҳхы иархәаны арҭ азҵаарақәа еилҳаргар ҳалшоит .
а ) Дышԥаҟалеи Тимофеи дқьырсианны , насгьы еиликаауаз шԥаиныруаз ?
б ) Иарбан арҵаразы иҟоу х-ганк Павел Тимофеи дзызхьаирԥшыз ?
Иҟалап Иисус Христос изку адыррақәа Тимофеи 47 шықәсазы ҳ . ҳ . аан иоуа далагазар , апостол Павел раԥхьа Листра данаҭаа .
Усҟан Тимофеи дышқәыԥшызгьы , еиликаауаз иԥсҭазаараҿы ихы иаирхәон .
Ҩышықәса рышьҭахь иара Павел имиссионертә ныҟәарақәа рҿы ажәабжьҳәара дицныҟәо далагеит .
Уи нахыс 16 шықәса раҟара анҵы Павел Тимофеи изиҩит : « Уара ианакәзаалакь иуоуз агәрахаҵара уазиашаз , уазықәгылаз , уи аҵара-дырра зҿуҵааз зусҭцәоу аханатә иудыруеит ; насгьы уаныхәыҷызаахыс аԥшьа ҩырақәа [ Ауриатә Ҩырақәа ] удыруеит , уи — Иисус Христос иҵарала ирҟәыӷоу , ахеиқәырхара зылшо аӡә уакәны уҟанаҵоит » ( 2 Тим . 3 : 14 , 15 ) .
Иазгәашәҭ Павел ииҳәо : 1 ) Аԥшьаҩыра адырра аганахь ала , 2 ) адыррақәа инарықәыршәаны агәрагара , насгьы 3 ) аиқәхаразы аҟәыӷара аԥшаара Иисус Христос иахь иҳамоу агәрахаҵара абзоурала .
Иарбан цхыраагӡақәоу шәара ахархәараҿы ишәгәаԥхо , шәхәыҷқәа Абиблиа андшәырҵо ?
( Шәахәаԥш астатиа алагамҭаҿы иаагоу асахьа . )
Аҭаацәа , шәара ҳәарада ишәҭахуп шәхәыҷқәа иԥшьоу аҩырақәа рдыруазарц , урҭ иреиуоуп Ауриатә , насгьы Ақьырсиантә Бырзен Ҩырақәа .
Зынӡа ихәыҷӡоу ахәыҷқәагьы Абиблиа аҟынтә ахҭысқәа гәныркылалар , насгьы уа иану ауаа рыӡбахә еилыркаалар рылшоит .
Иегова иорганизациа абзоурала аҭаацәа рхәыҷқәа Абиблиа дырҵаразы имаҷымкәа ацхыраагӡақәа рымоуп .
Иарбанқәоу урҭ рахьтә шәара шәбызшәала иҟоу ?
Ишәхашәмыршҭлан , Аҩырақәа шәзымдыруазар Иеговеи шәареи шәыбжьара аиҩызара ӷәӷәа аизырҳара шалымшо .
а ) Иаанагозеи ак шиашоу ала агәра ганы аҟазаара ?
б ) Иабантәиаадыруеи , Тимофеи агәраганы дшыҟаз Иисус изкыз ажәабжь бзиа шиашаз ?
Иԥшьоу Аҩырақәа рдырра даара ихадоуп .
Аха Абиблиаҿы зыӡбахә ҳәоу ауааи ахҭысқәеи рдырра мацара азхом .
Тимофеи имаз « агәрахаҵара » дықәныҟәон .
Ажәытәбырзен бызшәа аҟынтә ажәақәа « агәрагара змоу » , иаанагоит аҵыхәтәанынӡа ак агәрагара .
Тимофеи данхәыҷыз инаркны Абырзен Ҩырақәа идыруан .
Ԥыҭрак ашьҭахь иара ихазы зышьаҭа ӷәӷәаз ашьақәырӷәӷәарақәа иԥшааит , Иисус — Мессиа шиакәу иазкны .
Даҽакала иуҳәозар , идыррақәа агәрагара ӷәӷәа рыцлеит .
Тимофеи ажәабжь бзиа шиашоу ала игәрагара убриаҟара иӷәӷәан , иара аӡы иҽӡааихырц иӡбеит , насгьы уи ашьҭахь Павел имиссионертә маҵзураҿы ҩызара изиуан .
Ишԥарылшо аҭаацәа рхәыҷы ицхраар Анцәа Иажәа аҟынтә еиликааз ахь агәрахаҵара ӷәӷәа еизирҳарц азы ?
Ишԥарыцхраатәу ахәыҷқәа Тимофеи имаз агәрагара даргьы еиздырҳарц азы ?
Зегьы раԥхьаӡа иргыланы ачҳара аашәырԥшла .
Агәрагара иаалырҟьаны ицәырҵӡом , насгьы , шәара шәхаҭа ишьақәырӷәӷәаны акы агәра ахьыжәго азы уи шәхәыҷқәа рахь ииасӡом .
Ахәыҷы агәрахаҵара ӷәӷәа иоурц азы , еиликааз ихшыҩ азишьҭлар ихәҭоуп .
( Уаԥхьа Ауриацәа рахь 5 : 14 . )
Аҭаацәа , шәхәыҷқәа зегь иреиӷьу ацхыраара рызҭар зылшо шәара шәоуп , насгьы уи аҟаҵара еиҳараӡак ихадоуп дара азҵаарақәа аншәырҭо .
Шәааи ҿырԥштәык еилҳаргап .
7 , 8 . а ) Ишԥааирԥшуеи қьырсианк ачҳара , иԥҳа аҵара анылирҵо ?
б ) Ианбахадоу еиҳарак ари аҩыза ачҳара аарԥшра ?
Томас зыхьӡу аиашьа 11 шықәса зхыҵуа аԥҳа димоуп .
Уи еиҭеиҳәоит : « Сыԥҳа зны-зынла дсазҵаар лылшоит : „ Ихы изамырхәаӡози Иегова аеволиуциа аԥсҭазаара анишоз ? “ , мамзаргьы „ Цәгьарас иаҵоузеи ауаажәлар рыԥсҭазаара ҳҽалаҳархәуазар , иаҳҳәап алхрақәа рахь ҳнеиуазар ?
Уи ала адунеи еиӷьаҳтәыр ҳалымшои ! “
Зны-зынла ачҳара аарԥшлатәуп ихжәаны аҭак ҳамҳәарц азы .
Иааидкыланы иуҳәозар , аиаша ганк адырра мацарала агәрагара ҳазцәырҵӡом .
Уи ҳаур ҳалшоит ирацәоу ашьақәырӷәӷәара маҷқәа рыла » .
Томас ибзианы еиликаауеит , ахәыҷқәа дырҵараҿы ишаҭаху ачҳара — ари аҟазшьа ақьырсианцәа зегьы рзы ихадоуп ( Кәал .
3 : 12 ) . Иара еиликаауеит , зны-зынла темақәак изныкымкәа рыхцәажәара шаҭаху .
Иԥҳа агәрагара ӷәӷәа лоурц азы аамҭа аҭахуп .
Насгьы Аҩыра ацхыраарала илацәажәалатәуп .
Томас еиҭеиҳәоит : « Сыԥҳәыси сареи ихадоу азҵаарақәа ҷыдала аамҭа рзалаҳхуеит , ҳаԥҳа илдыруа ииашаҵәҟьаны агәра шылго , насгьы уи аҟәыӷара шаҵо шеилылкааз ҳбарц азы .
Насгьы лара азҵаарақәа ықәлыргылозар , уи бзиоуп !
Аиаша уҳәозар , лара зегьы дрықәшаҳаҭхозҭгьы сара уи еиҳагьы агәҭынчымра сызцәырнагар ҟаларын » .
Ишԥаҳалшо Анцәа Иажәа ахәыҷы игәаҵанӡа анагара ?
Аҭаацәа акрычҳара аарԥшны рхәыҷқәа Анцәа иажәа аныддырҵо , дара хәыҷы-хәыҷла агәрахаҵара « аҭбаареи , ауреи , аҳаракыреи , аҵаулареи » еилыркаауеит ( Еф . 3 : 18 ) .
Ахәыҷқәа рықәра иаҵанакуа , насгьы еилыркаартә иҟоу азҵаарақәа ирыхцәажәалатәуп .
Аамҭа цацыԥхьаӡа рыгәрагара еиҳагьы иӷәӷәахоит , насгьы егьырҭ рҿаԥхьа , рыгәрахаҵара рыхьчалоит аҵара рыцызҵогьы уахь иналаҵаны ( 1 Пиотр 3 : 15 ) .
Иаҳҳәап , ирылшома шәхәыҷқәа Абиблиа рхы иархәаны еилыкка еиҭарҳәар ауаҩы данԥслак ашьҭахь ихьуа ?
Ргәы иаанагома уи аҩыза аилкаара аҵакы амоуп ҳәа ?
* Ааи , Анцәа Иажәа ахәыҷы игәаҵанӡа анагаразы ачҳара аҭахуп , аха алҵшәа уи иаԥсоуп ! ( Ҩынтә . 6 : 6 , 7 ) .
Ихадоузеи еиҭа ахәыҷқәа Абиблиа андҳарҵо ?
Аҭаацәа , шәара шәҿырԥшы даара ихадоуп , шәхәыҷқәа зыгәра рго шьақәдырӷәӷәаларц азы .
Стефани зыхьӡу аиаҳәшьа хҩык аԥҳацәа лымоуп .
Лара еиҭалҳәоит : « Сара сыԥҳацәа анхәыҷыз инаркны , схы сазҵаауа салагеит : „ Ирзеиҭасҳәома схәыҷқәа Иегова дшыҟаҵәҟьоу , бзиа ҳшибо , насгьы иара имҩақәа еснагь ишиашоу агәра зызго ?
Игәарҭома сыԥҳацәа , сара ииашаҵәҟьаны Иегова бзиа дшызбо ? “
Сара сзазыԥшӡом схәыҷқәа агәрахаҵара ӷәӷәа роуеит ҳәа , сара схаҭа уи сымамзар » .
11 , 12 .
Изакәызеи аҟәыӷара , насгьы избан уи ақәра изахьыԥшым ?
Излаҳбо ала Тимофеи : 1 ) Иԥшьоу Аҩырақәа идыруан , насгьы 2 ) уи шиашоу ала агәрагара ӷәӷәа иман .
Аха ишԥеилкаатәу Павел иажәақәа , Аԥшьаҩыра « ирҟәыӷоу , ахеиқәырхара » зылшо аӡә уакәны уҟанаҵоит ҳәа Тимофеи изы ииҳәаз ?
« Понимание Писания » захьӡу аенциклопедиа аҿы иануп : « Аҟәыӷара ҳацхраауеит ҳдыррақәеи ҳаилкаареи ҟәыӷарала ҳхы архәара , насгьы ауадаҩрақәа рыӡбара , ашәарҭара ацәцара , ахықәкқәа рынагӡара , насгьы уи аҿы егьырҭ рыцхраара .
Лассы-лассы аҟәыӷара ахшыҩдара иаҿагыло еилкаароуп . . . »
Абиблиа излаҳәо ала , ахшыҩдара ахәыҷқәа ирылоу ҟазшьоуп ( Ажәам .
22 : 15 ) . Ус анакәха , ахшыҩдара иаҿагыло аҟәыӷара — уи ауаҩы доуҳала дышшәу узырбо ауп .
Доуҳала ишәу ауаҩы дызлеилукаауа , зегь раԥхьа иргыланы ашықәсқәа рыла акәӡам , аха ауаҩы Иегова иҿаԥхьа ииашоу ашәареи , насгьы изакәанқәа рынагӡаразы агәаҳәареи имоу имаму рыла ауп .
( Уаԥхьа Аԥсалом 110 : 10 [ 111 : 10 , АдҾ ] . )
Иаадырԥшыр шԥарылшо аҿар аиқәырхаразы аҟәыӷара шрымоу ?
Доуҳала акыр ишәхьоу аҿар « еиуеиԥшым аҵара-дыррақәа рыцәқәырԥа анахь-арахь » идыршәуа ахәыҷқәа иреиԥшӡам ( Еф .
4 : 14 ) . Дара рхатә гәазыҳәарақәа рыҽрырҭаӡом , насгьы рықәлацәа ирҳәо ихнахӡом .
Арҭ реиԥш иҟоу арԥарцәеи аҭыԥҳацәеи ақәҿиара роуеит , « урҭ ацәгьеи-абзиеи реилкаара-реиҩдыраара иашьҭоуп » ( Аур .
5 : 14 ) . Рҭаацәеи егьырҭ ауааи ианырымбо иҟарҵо иҟәыӷоу аусқәа иаадырԥшуеит дара доуҳала ишшәу ( Флп . 2 : 12 ) .
Убас еиԥш иҟоу аҟәыӷара ауп ахеиқәырхаразы иаҭаху .
( Уаԥхьа Ажәамаанақәа 24 : 14 . )
Аҭаацәа ишԥашәылшо шәара шәхәыҷқәа аҟәыӷара аиура шәрыцхраар ?
Зегь раԥхьаӡа иргыланы шәхәыҷқәа еилыкка идеилшәыркаала шәыԥсҭазаараҿы шәзықәныҟәо апринципқәа .
Шәажәақәеи шәусқәеи рыла иаашәырԥшла абиблиатә нормақәа рыхә ҳаракны ишышәшьо ( Рим .
2 : 21 — 23 ) . Ахәыҷы агәрагара иаразнак илааӡара алшом ( Шәрыхәаԥш абзацқәа 14 — 18 . )
14 , 15 . а ) Иарбан зҵаарақәоу изызхәыцыр рыхәҭоу зыҽӡаазхыр зҭаху аҿар ?
б ) Ишԥашәылшо шәхәыҷы ицхраара Анцәа изакәан ақәныҟәара хәарҭа шаанаго дазхәыцырц ?
Аха ахәыҷқәа ииашоуи ииашами рзеиҭаҳәара мацара азхаӡом .
Ирыцхраатәуп ирызхәыцырц абас еиԥш иҟоу азҵаарақәа : « Избан Абиблиа ҳгәазыҳәарақәа рынагӡара зны-зынла азин зҳанамҭо ?
Избан агәраганы сзыҟоу абиблиатә нормақәа рықәныҟәара еснагь хәарҭа шысзаанаго ? » ( Ис .
48 : 17 , 18 ) . Шәхәыҷы аӡӡаахра иҭахызар даҽа зҵаара хадак иалацәажәатәуп : игәы иаанагозеи иара дқьырсианхар идло аҭакԥхықәра иазкны ?
Иарбан хәарҭоу , насгьы уадаҩрақәоу уи аӡбара иаанагар алшо ?
Избан ахәарҭа еснагь изеиҳау ? ( Марк 10 : 29 , 30 ) .
Арҭ азҵаарақәа ауаҩы аӡы иҽӡааихаанӡа рҭак ҟаиҵароуп .
Шәхәыҷы Анцәа изыӡырҩра зхәарҭоу , насгьы изымӡырҩра лҵшәас иаанаго инарҵауланы дазшәырхәыцуазар , убасҟан иара хаҭала агәра игоит абиблиатә нормақәа рықәныҟәара — ари еснагь зегь раасҭа еиӷьу амҩа шакәу ( Ҩынтә . 30 : 19 , 20 ) .
Иргәалашәалар рыхәҭоузеи ақьырсиантә ҭаацәа иӡааху рхәыҷы алакҩакра изцәырҵуа далагазар ?
Иҟаҵатәузеи зыҽӡаазххьоу шәыҷкәын , ма шәыӡӷаб алакҩакра рызцәырҵзар ?
Иаҳҳәап , шәара игәашәҭо шәалагеит ихбыџхаз шәхәыҷы Аҩсҭаа идунеи аҿы акы дшыхнахуа , мамзаргьы Абиблиа ала анхара ишаԥсо уажәшьҭа аҵыхәтәанынӡа агәра шиимго ( Аԥсал .
72 : 1 — 3 , 12 , 13 [ 73 : 1 — 3 , 12 , 13 , АдҾ ] ) . Аҭаацәа ишәхашәмыршҭлан , ари аҭагылазаашьаҿы шәара шәхы шымҩаԥыжәго иабзоурахар алшоит шәԥа ма шәыԥҳа аиаша мҩаҿы дыӷәӷәаны даанхоу , мамзаргьы мап .
Шәхәыҷы шаҟа шықәса ихыҵуазаалакгьы , шәиҿамгылан .
Шәхәыҷқәа ирдыруазааит шәара урҭ бзиа ишыжәбо , насгьы шәрыцхраарц шышәҭаху .
17 , 18 .
Ишԥарылшо аҭаацәа зыгәрахаҵара ԥсыҽхаз рхәыҷы ицхраар ?
Ахәыҷы аӡы иҽӡааихзар , уи иаанагоит иара уи аԥхьа Анцәа иҽизикит ҳәа .
Иара зегьы ишраҳауаз Иегова ажәа ииҭеит , бзиа дшибало , насгьы игәаԥхара анагӡара иԥсҭазаараҿы зегь реиҳа ихаданы ишыҟазаауа .
( Уаԥхьа Марк 12 : 30 . )
Иегова изы ихадоуп , иаҳҭо ажәа анагӡара , убри аҟынтә аҽазкра ишабалак ҳазнеир ахәҭаӡам ( Еккл . 5 : 4 , 5 ) .
Ианаало аамҭазы шәыҷкәын ма шәыӡӷаб уи атәы хаала иргәалашәыршәа .
Аха уи аԥхьа иҭышәҵаа , Иегова иорганизациа аҭаацәа рыцхрааразы иҳаднагало .
Убас шәара шәҽазыҟашәҵоит зыҽӡаазххьоу ақьырсиан иду аҭакԥхықәра ахәыҷы еилыркаара , насгьы зыԥсҭазаара Иегова изызкуа ақьырсиан иоуа азылԥхарақәа ртәы изеиҭаҳәара .
Алабжьара бзиақәа шәыԥшаар шәылшоит ашәҟәы « Ответы на твои вопросы » 1 - тәи атом аҿы .
Аҵыхәтәаны иҟоу ацҵа « Вопросы родителей » ҳәа хьӡыс измоу аҿы иануп : « Шәхәыҷы аҵабырг мап ацәикуеит ҳәа алкаа аҟаҵара шәахымццакын .
Аус злоу даҽакы акәзар ауеит » .
Иҟалап иқәлацәа иқәыӷәӷәозар ма ихы заҵәны ибозар .
Мамзаргьы егьырҭ иқәыԥшу ақьырсианцәа ихы рыҿирԥшуазар , насгьы урҭ реиԥш ахаан сҟалом ҳәа игәы иаанагозар .
Анаҩс ацҵаҿы иануп : « Шәақәшаҳаҭха , абас еиԥш иҟоу амзызқәа абиблиатә ҵабырг зынӡа ишадҳәалам .
Урҭ зыхҟьо ауаҩы аҵабырг инақәыршәаны анхара иԥырхагоу убри аамҭазы имоу аҭагылазаашьақәа ракәзар ҟалоит » .
Ашәҟәаҿы иара убас иаагоуп лабжьарақәак аҭаацәа зыгәрахаҵара ԥсыҽхаз ахәыҷы ицхрааразы рхы иадырхәар рылшо .
Ишԥарылшо аҭаацәа рхәыҷы ицхраар , аиқәхаразы аҟәыӷара аиура ?
Ахәыҷқәа « Иҳақәиҭу игәаҳәаратә реилыркаауа » рааӡара — ари ҳаҭыр дууп , насгьы аҭакԥхықәра ацуп ( Еф .
6 : 4 ) . Излаҳбаз ала , ихадоуп дара Абиблиа аилкаара адагьы , ирымоу адыррақәа шиашаҵәҟьоу шьақәырӷәӷәаны ирымазарц , избанзар уи ргәазҭанаҵоит Иегова иҽизкра , насгьы гәыкала имаҵ аура .
Аҭаацәа , шәхәыҷқәа рааӡараҿы шәгәы кашәмыжьлан !
Ицхрааит шәхәыҷы Иегова , насгьы уи идоуҳа аиқәхаразы аҟәыӷара аиура !
Ахәыҷқәеи адуцәеи Абиблиа рҵалар , насгьы абиблиатә ҵабыргқәа ауаа идеилдыркаалар рылшоит аусуратә тетрад аҿы иҟоу агәылаҵа « Мои убеждения » ҳәа хьӡыс измоу ацхыраарала .
Арҭ атетрадқәа бызшәа рацәала ишәыԥшаар шәылшоит асаит jw.org аҿы ( агәылаҵа БИБЛЕЙСКИЕ УЧЕНИЯ > ПОСОБИЯ ДЛЯ ИЗУЧЕНИЯ БИБЛИИ ) .
« Шәарҭ . . . ианакәзаалакь аҳәатәхаҵара аашәырԥшуан . . . ҭакԥхықәрала , шәаӡыӡарала ишәылшо зегьы ҟашәҵала шәхы злеиқәшәырхашазы » ( ФЛП . 2 : 12 ) .
АШӘАҚӘА : 133 , 135
Избан аӡӡаахра изацәшәатәым , уи ихадоу ашьаҿа шакәугьы ?
Ишԥашәылшо ахеиқәырхара азықәԥара ?
Избан шәара шәзазыгәдуу шәыԥсҭазаара Иегова иахьизышәкыз ?
Избан аӡӡаахра — ари ихадоу ашьаҿа закәу ?
( Шәахәаԥш астатиа алагамҭаҿы иаагоу асахьа . )
ЕСЫШЫҚӘСА Абиблиа зҵо зықьҩыла ауаа аӡы рыҽӡаархуеит .
Урҭ рахь иаҵанакуеит ахәыҷқәа , иара убас иқәыԥшу .
Шьоукы Иегова ишаҳаҭцәа рҭаацәараҿы ирызҳаит .
Иҟалап , уаргьы урҭ уреиуазар , уи арҽхәара иаԥсоуп .
Аӡӡаахра — ари ихадоу шьаҿоуп .
Уи ада уқьырсианны аҟалара , насгьы аиқәырхара аиура залшом ( Матф .
28 : 19 , 20 ; 1 Пиотр 3 : 21 ) . Избан Анцәа иҽизкра изацәшәатәым ?
Аӡӡаахра алшарақәа рацәаны ишузаанартызгьы , иухоумыршҭлароуп уажәшьҭа уара аҭакԥхықәра ду шуду .
Иарбан уи ?
Аӡы уҽанӡааухыз аҽны иурҭеит азҵаара : « Урыхьхәыма уара агәнаҳақәа Иисус Христос иԥсхҭынҵара шьаҭас иҟаҵаны , насгьы уҽизукма уара Иегова иара игәаԥхара анагӡаразы ? » .
Уи аҭак « ааи » ҳәа иҟауҵеит . Аӡӡаахра ала уара зегьы рҿаԥхьа ишьақәурӷәӷәеит Иегова уҽшизукыз , даҽакала иуҳәозар уара зегьы агәра дургеит иара бзиа дшубало , насгьы игәаԥхара анагӡара уԥсҭазаараҿы зегь реиҳа ихаданы ишыҟазаауа .
Уара ухахьы иугеит аҵакы ӷәӷәа змоу аҭакԥхықәра .
Иахьхәтәума нас уи ?
Ҳәарада мап !
Иегова инапы ҳҽанҵара — ари ауаҩы идикылар илшо аӡбарақәа зегьы иреиӷьуп .
Иарбан вариантқәоу еиҭа иҟазар алшо ?
Ауаҩы Иегова дизымӡырҩуазар , ус анакәха иара Аҩсҭаа инапхгара аҵаҟа дыҟоуп !
Аҩсҭаа уара уеиқәхарц иҭахӡам .
Иара еиҳагьы деигәырӷьоит наӡаӡа анхаразы агәыӷра уцәыӡыр , насгьы Иегова иҿагылараҿы иара иган аанукылар .
Иарбан зылԥхарақәоу ҳара иҳауз , Иегова ҳҽахьизаҳкыз абзоурала ?
Уажәшьҭа уазхәыц , уанқьырсианха закәытә зылԥхарақәоу иуоуз .
Уара уԥсҭазаара Иегова изукит , убри аҟынтә агәраганы иуҳәар улшоит : « Нцәа дсымоуп сара , сагьшәаӡом : исзиурызеи сара ауаҩы ? »
( Аԥсал . 117 : 6 [ 118 : 6 , АдҾ ] ) .
Иегова иган аанкылара , насгьы уи дшузыразу адырра — ари ҳаҭыр дууп !
Уи акгьы иузадкылом .
4 , 5 . а ) Избан доусы хаҭала Анцәа ииҭаз ажәа азы аҭакԥхықәра зиду ?
б ) Изықәшәозеи иқәыԥшым ақьырсианцәагьы ?
Уара — аӡы иӡааху қьырсиануп , насгьы Иеговеи уареи шәеизыҟазаашьақәа аҩны иумоу , уҭаацәа зыхә ршәаз , аха зегьы рхы иадырхәалар рылшо аинтернет еиԥшым .
Ухеиқәырхара уара уоуп изхьыԥшу , уҭаацәа урыцынхозаргьы .
Избан уи ҳхамышҭлар зҳахәҭоу ?
Избанзар аԥхьаҟа узықәшәо ахаан иуздырӡом .
Иаҳҳәап , уара уанқәыԥшыз аӡы уҽӡааухзар , шықәсқәак рышьҭахь уаанӡа узқәымшәацыз ауадаҩрақәеи агәырҩақәеи узцәырҵыр алшоит .
Ӡӷабк уи абас дахцәажәеит : « Сгәы иаанагом амшира иазку ачысхаа ҿаҵақәак рзы , аӡәы Иегова ишаҳаҭ иакәны дахьыҟалаз дахьхәып ҳәа .
Аха шықәсқәак рышьҭахь арԥыс , ма аҭыԥҳа ацәеижьтә гәеизцара рызцәырҵыр алшоит , убасҟан Иегова имҩа — ари еснагь зегь иреиӷьу амҩа шакәу агәрагара ӷәӷәа аҭахуп » .
Ҳәарада аҿар рымацара ракәӡам аҭагылазаашьа ҿыцқәа рышьцылара зықәшәо .
Зықәра наӡаны зыҽӡаазхызгьы изқәымгәыӷуаз ауадаҩрақәа ирықәшәар ауеит .
Урҭ ауадаҩрақәа аҭаацәалалара , агәабзиара , мамзаргьы аусура иадҳәалазар алшоит .
Хаҭала ҳара зегьы , шаҟа ҳхыҵуазаалакгьы Иегова иахь иҳамоу азиашара ԥызшәо аҭагылазаашьақәа ҳрықәшәар алшоит ( Иак .
1 : 12 — 14 ) . а ) Избан иаҳҳәар зҳалшо Иегова ҳаҽизкра ԥсахра зқәым ак ауп ҳәа ?
б ) Зыгәра ҳдыргозеи Филиппаа рахь 4 : 11 — 13 аҟны иану ажәақәа ?
Иуцхраауазеи Иегова уизиашаны аанхара еиуеиԥшым аҭагылазаашьақәа рҿы ?
Еснагь иугәаларшәала Анцәа уҽизкра ԥсахра зқәым ак шакәу .
Избанзар уара Жәҩантәыла Ирхаку ажәа иуҭахьан узықәшәозаалакгьы имаҵ шууло , уҩызцәеи уҭаацәеи уи аҟаҵара иаҟәыҵыргьы ( Аԥсал .
26 : 10 [ 27 : 10 , АдҾ ] ) . Иарбан ҭагылазаашьазаалакгьы узықәшәо Иегова уиҳәала иуҭаз ажәа анагӡаразы амч уиҭарц .
( Уаԥхьа Филиппаа рахь 4 : 11 — 13 . )
Иаанагозеи « ҭакԥхықәрала , шәаӡыӡарала » аиқәхара аиуразы иҳалшо зегь аҟаҵара ?
Иегова шәиҩызахар иҭахуп .
Аха уи аиҩызара ахьчаразы , насгьы аиқәхара аиуразы аџьабаа батәуп .
Филиппаа рахь 2 : 12 аҿы иануп , ахеиқәырхара « ҭакԥхықәрала , шәаӡыӡарала » азықәԥара аҭахуп ҳәа .
Арҭ ажәақәа иҳаилдыркаауеит иарбан уадаҩразаалакгьы ҳзықәшәо Иегова ҳаиҩызаны аанхара ишазхәыцлатәу .
Мыцхәы ахақәгәыӷра шәарҭоуп , избанзар акыршықәса Анцәа имаҵ зухьазгьы шьоукы , аҵыхәтәаны аҵабырг мҩа аанрыжьит .
Иарбан шьаҿақәоу иуцхраауа ахеиқәырхара азықәԥара ?
Избан Абиблиа аҵара зхадоу , насгьы иаҵанакуазеи уи ?
Иегова ҳаиҩызахарц азы , ҳиацәажәалароуп , аиҿцәажәара — ари ҩ-ганк рыла ишьақәгылоу еицәажәароуп .
Ишԥаҳалшо Иегова иҳаиҳәо азыӡырҩра ?
Раԥхьаӡа иргыланы — уи Абиблиа аҵара ала ауп .
Ҳара уи ҭаҳҵаауеит , Анцәа Иажәа , насгьы абиблиатә публикациақәа ҳанрыԥхьо , иара убас ҳанрызхәыцуа .
Абиблиа аҵара — уи ашкол аҿы узхысуа ашәҟәы аԥхьара иузаҿырԥшуам , мамзаргьы аԥышәара уҭиаанӡа зегь ҿырҳәала иануҵо еиԥшӡам .
Аҭҵаара аинтерес зҵоу аеқспедициа еиԥшуп , уи абзоурала ҳара еилаҳкаауеит Иегова ихаҭара иҿыцу аганқәа .
Уи ацхыраарала уара Анцәа уизааигәахоит , иаргьы уара дузааигәахоит ( Иак . 4 : 8 ) .
Шаҟа еизааигәоузеи Иеговеи шәареи шәеизыҟазаашьақәа ?
( Шәрыхәаԥш абзацқәа 8 — 11 . )
Иарбан хархәагақәоу шәхы иашәырхо Абиблиа анҭышәҵаауа ?
Иегова иорганизациа абзоурала уара уҭҵаара апрограмма бзианы ишьақәургыларц азы иаҭаху зегь ыҟоуп .
Иаҳҳәап , асаит jw.org аҿы иҟоу « Библейские задания » ( аҟәша « Ахбыџқәа » ) , уцхраауеит абиблиатә ҭоурыхқәа рҟынтә хәарҭа злоу аурокқәа ралкаара .
Иара убас ҳсаит аҿы иҟоуп « Мои убеждения » ҳәа хьӡыс измоу аусуратә тетрадқәа .
Урҭ рыцхыраарала уара зыгәра уго шиашаҵәҟьоу еилукаауеит , насгьы уи иунарҵоит угәрахаҵара аӡбахә егьырҭ рзеиҭаҳәашьа .
Азхәыцра бзиақәа иара убас , иуԥшаар улшоит 2009 шықәса апрель мзазы иҭыҵыз « Пробудитесь ! » аҿы , арубрика « Вопросы молодежи » аҟны иаагаз астатиа « Как сделать чтение Библии занимательным ? »
аҿы . Аҭҵаареи азхәыцреи даара ихадоуп ахеиқәырхара азықәԥара уҭахызар .
( Уаԥхьа Аԥсалом 118 : 105 [ 119 : 105 , АдҾ ] . )
Избан зыҽӡаазххьоу ақьырсианцәа Иегова иҳәалар зрыхәҭоу ?
Абиблиа анҭаҳҵаауа , ҳара Иегова ибжьы ҳаҳауеит , ҳаниҳәо — уи ҳиацәажәоит .
Ақьырсиан анцәаиҳәарақәа ҵакы змам аритуал , мамзаргьы ақәҿиара узаазго ажәа « џьашьахәы » еиԥш дазыҟамзароуп .
Анцәаиҳәара — ари Ҳазшаз иацәажәаразы ииашаҵәҟьаны иҳамоу лшароуп , насгьы иара иҭахуп уара уиацәажәаларц .
( Уаԥхьа Филиппаа рахь 4 : 6 . )
Уара ӷәӷәала ак угәы иҵхозар иҟәыӷоу абиблиатә лабжьара уқәныҟәала : « Уусқәа зегьы Анцәа инапы ианҵа » ( Аԥсал .
54 : 23 [ 55 : 22 , АдҾ ] ) . Агәра угома уи аус шауа ?
Миллионҩыла аишьцәеи аиаҳәшьцәеи рхатә ԥышәала агәра ргеит арҭ ажәақәа шиашоу .
Ари алабжьара дара ишрыцхрааз еиԥш уаргьы иуцхраауеит .
Избан Иегова иахь аџьшьара аарԥшра еснагь изхадоу ?
Анцәаиҳәара — ари Иегова ацхырааразы иҳәара мацара акәӡам лшарас иаҳнаҭо .
Абиблиаҿы иануп аџьшьара аарԥшлатәуп ҳәа ( Кәал .
3 : 15 ) . Зны-зынла ауадаҩрақәа мыцхәы ҳхы рзаҳашьҭуеит , насгьы иҳамоу абзиарақәа ҳазгәаҭаӡом .
Хықәкыс иқәҳаргылар ҳалшоит есыҽны х-мзызк иадамзаргьы Иегова ҭабуп ҳәа зызиаҳҳәаша аԥшаара , анаҩс уи азы Анцәа ҳаниҳәо ҭабуп ҳәа иаҳәара . 12 шықәса анылхыҵуаз аӡы зыҽӡаазхыз Абигеил зыхьӡу илҳәоит : « Сара сгәы иаанагоит Жәҩантәылаҿы иҟоу зегь раасҭа Иегова шиаку ҳаџьшьара иаԥсоу .
Алшара ҳауцыԥхьаӡа иҳаиҭо аҳамҭақәа рзы ҭабуп ҳәа иаҳҳәалароуп .
Зны сара аинтерес зҵоу зҵаарак саҳаит : ҳара шьыжьымҭан ҳанааԥшуа Иегова уи аԥхьа ҭабуп ҳәа зызиаҳҳәаз мацара ҳзаанхозҭгьы , ҳхы шԥаҳбарыз ҳара ? »
*
12 , 13 .
Избан ҳазхәыцлар зхадоу Иегова хаҭала ҳара ҳахь ақьиара шааирԥшуа ?
Ажәытәан Иегова изныкымкәа Давид дицхраахьан , аԥышәара ӷәӷәақәа рыхгара .
Давид Аԥсалом иҩит , абас ҳәауа : « Иԥышәшәа , иагьыжәбап Нцәа Ҳазшаз ибзиарақәа заҟароу ; лԥха имоуп . . .
Уи иқәгәыӷуа , инапы зҽанызҵаз ауаҩы » ( Аԥсал . 33 : 9 [ 34 : 8 , АдҾ ] ) .
Арҭ ажәақәа иаадырԥшуеит ҳхатә ԥышәара заҟа ихадоу .
Абиблиеи егьырҭ апубликациақәеи уанрыԥхьо , насгьы ақьырсиантә еизарақәа уанырҭаауа , уара еилукаауеит Анцәа егьырҭ ауаа дышрыцхраауаз изиашаны иаанхаларц азы , уи даара угәы шьҭнахуеит .
Аха Иеговеи уареи шәеиҩызара ӷәӷәахарц азы , иубароуп Иегова уара хаҭала дышуцхраауа .
Иҟалахьоума уԥсҭазаараҿы аҭагылазаашьақәа Иегова иқьиара анунырыз ?
Ақьырсианцәа зегьы уи аҿы еицырзеиԥшу ак рымоуп .
Иегова хаҭала зегь ҳахь ақьиара ааирԥшит , иԥеи иареи рахь ааԥхьара анҳаиҭа .
Иисус иҳәеит : « Сара сҿы аӡәымзар аӡәы дзааираны дыҟаӡам , Сара саазышьҭыз Саб ааԥхьара иимҭакәа » ( Иоанн 6 : 44 ) .
Еилукаауама уара арҭ ажәақәа уаргьы ишузку ?
Иҟалап уара угәы иаанагозар : « Иегова ааԥхьара зиҭаз сара сакәӡам , сҭаацәа роуп .
Сара ус баша урҭ срышьҭалеит » .
Аха , Иегова уԥсҭазаара изкреи уҽӡаахреи рыла , уара иааурԥшит иареи уареи иҷыдоу аизыҟазаашьақәа шшәыбжьоу .
Абиблиа агәра ҳнаргоит : « Аха Анцәа бзиа дызбо ауаҩԥсы уи Иара иахьтә адырра иоуеит » ( 1 Кор . 8 : 3 ) .
Иегова иорганизациаҿы иаанукыло аҭыԥ еснагь ахә ҳаракны ишьала .
14 , 15 .
Ишԥалшо ажәабжьҳәара ҳагәрахаҵара арӷәӷәар ?
Ишԥаулшо еиҭа Иегова иқьиара уԥсҭазаараҿы иубар ?
Уазхәыц иара дышуцхраауа угәрахаҵара аӡбахә ажәабжьҳәараҿы , ма ашкол аҿы егьырҭ ианырзеиҭауҳәо .
Шьоукы ирцәыцәгьоуп аҵара рыцызҵо ажәабжь рзеиҭаҳәара , ус изыҟоугьы еилкаауп .
Ахаан иуздырӡом дара уи ишақәҿырҭуа .
Зны-зынла аҵара уцызҵо хаҭала аӡәы ҳагәрахаҵара ицалацәажәара мариамзар алшоит , убри аҟынтә гәыԥҩык аныҟоу уи еиҳагьы ицәгьоуп .
Ишԥаиааитәу нас ашәара ?
Зегь раԥхьаӡа уазхәыц ухәаԥшышьақәа шиашаҵәҟьоу агәраганы узыҟоу .
Ара уара иухәоит асаит jw.org аҿы иҟоу аусуратә тетрадқәа .
Дара еиқәыршәоуп уара зыгәра уго , агәра зуго , насгьы угәрагара егьырҭ реилыркаара шулшо азхәыцра иуцхраартә еиԥш .
Уара агәрагара ӷәӷәа анумоу , насгьы иуҳәо анудыруа , Иегова изку аиаша аиҭаҳәара хымԥада иуҭаххоит ( Иер . 20 : 8 , 9 ) .
Ишԥаҳалшо ҳагәрахаҵара иазкны егьырҭ рацәажәара иаҳԥырхагахо ашәара аиааира ?
Аҽазыҟаҵара бзиа умазаргьы иҟалап уара иуцәыцәгьазар угәрахаҵара иазку ацәажәара алагара . 13 шықәса анылхыҵуаз аӡы зыҽӡаазхыз , уажәы 18 шықәса зхыҵуа аҭыԥҳа , илҳәоит : « Сара ибзианы издыруеит зыгәра зго , аха сгәы иҭоу аҳәара сцәыцәгьоуп » .
Дышԥаиааиуеи лара уи ауадаҩра ?
« Сара сҽазысшәоит ҭынч ахымҩаԥгара , — еиҭалҳәоит лара . — Сара аҵара сыцызҵо иҟарҵо аӡбахә еиҭарҳәоит .
Нас избан сара ус зысзыҟамҵо ? !
Убри аҟнытә сажәа абас налаҵаны исҳәалоит : „ Сара ааигәа Абиблиа иазкны ауаа срацәажәон . . . “ — анаҩс сзықәшәаз ахҭыс аиҭаҳәара салагоит .
Исҳәо ажәабжь Абиблиа иадҳәалам , аха аӡәырҩы аинтерес рымоуп ауаа Абиблиа шыдсырҵо .
Зны-зынла дара уи шыҟасҵо иазҵаауеит .
Срацәажәацыԥхьаӡа , ус аҟаҵара еиҳагьы исзымариахоит .
Урҭ реиԥш иҟоу ацәажәарақәа рышьҭахь сара есымша агәырӷьара соуеит ! »
Иарбан хәаԥшышьоу агәрагара аганахьала иҳамазар ҳахәҭоу , имарианы ауаа рацәажәара иҳацхраауа ?
Узацәажәо ауаа пату рықәуҵозар , ргәаанагара уазхәыцуазар , агәраганы иаҳҳәар ҳалшоит даргьы ҳаҭырла иузыҟазаауеит ҳәа .
« Ауаа санрацәажәоз Абиблиа аӡбахә аҳәара есымша сацәшәон , — еиҭалҳәоит дышхәыҷыз аӡы зыҽӡаазхыз 17 шықәса зхыҵуа Оливиа — Сара афанат леиԥш срыԥхьаӡар ҳәа сшәон » .
Аха нас уи даҽа ганкахьала дахәаԥшит .
Илымаз ашәарақәа рызхәыцра аҭыԥан , лара илыӡбеит : « Аӡәырҩы аҿар , Иегова ишаҳаҭцәа зынӡагьы ирыздырӡом .
Ҳара ҳада Иегова ишаҳаҭцәа рҟынтә аӡәгьы дрыздырӡом .
Убри аҟынтә ҳхымҩаԥгашьа иабзоуроуп дара ҳара ишаҳзыҟазаауа .
Иҟалозеи ҳара иаҳзымгәаӷьуазар ма ҳаԥхашьозар , насгьы ҳхаҵара иазку ацәажәара ҳацәцозар ?
Ма ҳанцәажәо иаҳҳәо узеилмыргозар , агәҭынчымра ҳазцәырҵуазар ?
Дара ргәы иаанагар алшоит ҳагәрахаҵара ҳацәыԥхашьошәа .
Ҳалакҩакра иахҟьаны ихжәаны иҳацәажәар ауеит .
Аха ҳара ҳгәаанагара ирмарианы еиҭаҳҳәозар , насгьы егьырҭ атемақәа ҳанрылацәажәо еиԥш ҭынч ҳцәажәозар усҟан даргьы ҳаҭырла иаҳзыҟазаауеит » .
Иаанагозеи ахеиқәырхара азықәԥара ?
Ишаҳбаз еиԥш ҳара аҭакԥхықәра ду ҳадуп .
Дарбанзаалакь ақьырсиан ахеиқәырхара дазықәԥалароуп .
Иаҳҳәап , уи азы иаҭахуп Анцәа Иажәа аԥхьара , насгьы азхәыцра , Иегова иҳәара , иара убас хаҭала иаҳзыҟаиҵо азы ҭабуп ҳәа иаҳәара .
Уи зегь уара иуцхраауеит Иегова уҩыза шиаку агәрагара , насгьы уи угәазҭанаҵоит угәаанагара егьырҭ рзеиҭаҳәара .
( Уаԥхьа Аԥсалом 72 : 28 [ 73 : 28 , АдҾ ] . )
Избан ахеиқәырхаразы ақәԥараҿы ҳхы ҳамеигӡалар зҳахәҭоу ?
Иисус иҳәеит : « Сара сышьҭаныҟәара зҭаху ухы мап азҳәа , уџьар [ ашьаҟа ] аашьҭыхны усышьҭала » ( Матф . 16 : 24 ) .
Уқьырсианны уҟаларц азы уара Анцәа уҽизукроуп , насгьы уҽӡааухроуп .
Ари азылԥхарақәа рацәаны иахьузыԥшу амҩа алагамҭоуп .
Аҵыхәтәаны ари амҩа Анцәа ҳзықәиргәыӷыз адунеи ҿыц аҿы наӡаӡатәи аԥсҭазаарахь уназго ауп .
Убри аҟынтә анаҩсгьы ахеиқәырхара уазықәԥала !
Еиҳаны алабжьарақәа шәыԥшаар шәылшоит астатиа « Вопросы молодежи .
Почему нужно молиться Богу ? »
аҿы , насгьы асаит jw.org аҿы иаагоу аусуратә схема аҟны .
