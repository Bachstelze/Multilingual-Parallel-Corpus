Ша сов къинхетаме  а‚ къинхетаме а волчу Делан  цIарца
Хастам бу Далла– Iаламийн Дена,
Ша сов къинхетаме а‚ къинхетаме а волчу,
Шен долахь бекхаман де долчу
Деккъа Хьуна Iибадат до оха‚ Хьоьга гIо а доьху
Нисде Ахь тхо нийсачу новкъа,
Ахь шайна ниIмат деллачеран новкъа,Хьо шайна оьгIаз ца ваханчеран а‚ тила ца беллачеран а новкъа
Алиф-лᾱм-мῡм
ХIара жайна,   цу чохь шеко яц, нийса некъ бу /Делах/ кхоьруш болчарна
Уьш бу  хьуламех долчух тешаш берш, ламаз хIоттош берш, Оха шайна деллачу рицкъанна тIера /дикачу агр/ харжаш а еш  берш
Ишттанаш а бу уьш, тешаш, хьоьга доссийначух (Къуръанах) а, хьоьга доссийначул хьалха диссийначех а, эхартах а уьш чг тешаш бу
Уьш бу шайн Кхиош-кхобучуьнгара  нийсачу новкъахь‚ уьш бу баккхийбийраш
Баккъалла а, ца тешаш берш – царна бен дац ахь шайна кхерам тесча а‚ ца тесча а‚  уьш тешар бац
Церан дегнаш а‚ лергаш а, мухIар а тоьхна, дIакъевлина‚ церан бIаьргашна дуьхьал кирхьа ду‚  царна хир ду деза доккха Iазап
Нахах бу цхьаберш‚ шаьш олуш: 'Тешна тхо Делах а‚ тIаьххьарчу дийнах а'-  уьш ма бац тешаш
Iехо гIерта уьш Дела а‚ ийман диллинарш а‚ амма цара ца Iехабо шаьш бен‚ – /и/ ца хаало-кх царна
Церан дегнашкахь цамгар ю‚ Дала алсамъяьккхи и кхин т а цамгарца‚ царна ма ду лазош долу Iазап‚ шаьш хиларна харцлуьйш
Цаьрга аьлча: ' Ма леладе лаьтта тхь боьханиг', цара олу: 'Тхо-м диканиг лелош дерш ма ду!'
Уьш бац‚ ткъа‚ боьханиг лелош  берш? Делахь а‚ хаа ца ло-кх царна
Цаьрга аьлча: 'Тешийша‚ нах ма тешшар',  цара олу: 'Тхо тешар ду ткъа‚ Iовдалш санна?' Баккъалла а, уьш бац ткъа‚ Iовдалш? Амма, ца хаьа-кх царна
Ийман диллинчарна дуьхьалкхетча‚ цара олу: 'Тхо ийман диллина ду.' Шайн шайтIанашца цьанабисча‚ цара олу: 'Баккъалла а,  тхо шуьца ма ду‚ тхо-м уьш (ийман диллинарш) хьийзош дарий'
Дала сийсаза бийр бу уьш, чгийр бу шайн тиларчохь д-схьа хьийзаш
Уьш бу нийсачу некъах тилар эцнарш‚ ма сắ ца хили-кх церан йохка-эцарх‚ уьш ца хили-кх нийсачу новкъахь
Уьш тера бу‚ цIе а латийна‚ тIаккха цо шена гонаха дерг серладаьккхича‚ Дала шайн нур дIа а даьхьна‚ боданехь бисинчарех‚ шайна хмма ца гуш
Къора а‚ мотт а ца хууш а‚ бIаьрзе а хилла,  уьш юха ца боьрзу-кх/нийсачу новкъа/
Я стигларчу догIанан марханах тера‚ шена чохь бода болуш‚ къовкъар долуш‚ ткъес тохар долуш – цара лергаш чу пIелгаш дуьхку‚ ткъес кхетна баларх ларлуш. И Дела ма ву гоне лоцур болуш  и ца тешаш берш
Ткъес герга ду церан бIаьрса дIаэца‚ шайна цо серло ма еллинехь‚ дIабоьлху уьш цуьнца‚ шайна Iарж ма еллинехь‚ совцу. Далла лиънехьара‚ хазар а‚ бIаьрса а дIахьур дара церан: Дела массо а хIуманна тхь ницкъ кхочуш ма ву
ХIай нах!  Шаьш а,  шайл хьалхарнаш а кхоьллинчу шаьш Кхиош-кхобучунна Iибадат де‚ шу хила тарло-кх /Делах/ кхоьруш
И ву шуна латтанах мотт бина‚ стигланах тхов бина‚ стиглара хи а даийтина‚ цуьнца стоьмаш а кхиина шуна рицкъана. Тккха ма нисве Делаца цхьа а‚ шайна хуъушехь
Нагахь шу шеконехь делахь, Оха Тхан  лега /Мухьаммад пайхамаре/ доссош хиллачух, тккха схьадаладе цунах тера цхьа сурат‚  схьакхайкха шайн тешаш (гьнчий)‚ Дела воцург‚ шаьш бакълуьйш делахь
Нагахь шуьга и ца далахь – ткъа и шуьга цкъа а далур дац - кхерийша цIарах‚ шен ягориг адамаш а‚ тIулгаш а долчу. Иза кечйина  цатешачарна
Ахь /хIай Мухьаммад/ кхаъ баккха ийман диллинчарга а, дика Iамалш йиначаьрга а шайна /ялсаманин/ бошмаш хирг хиларца‚  бухахула оьхуш хиш а долуш. Хразза шайна цу чуьра стоьмех рицкъ мел дели‚ цара эр ду: 'ХIарра дара  хьалха а вайна луш хилларг' –  царна  хьалха а деллера цунах тераниг /делахь а хра кхин дара чамаца а, хьожаца а, куц тера хиллехь а/.  Царна цу чохь цIена зударий а хир бу‚ уьш цу чохь гуттар а лаьттар бу
Баккъалла а, Дела ийза ца ло масал даладан: чуьрккал хIуманах а‚ цул лакхарчех а (тоьлуш долчех я цул оьшуш долчех а). Ийман диллинчарна хаьа и шайн Делера бакъдерг дуйла‚ ткъа цатешачара олу: 'ХIун лиъна-те  Далла цу масалца?' Цо тилабо цуьнца дуккха а берш‚ Цо нисбо цуьнца дуккха а берш. Цуьнца тила-м ца бо Цо песакх берш бен
Уьш ма бу йохош Делаца хилла ваIда барт хиллачул тIаьхьа‚ цара  хедадо Дала хотта аьлла омра динарг‚ леладо лаьтта тIехь боьханиг‚ – уьш ма бу эшнарш
Шу муха ца теша Делах? Шу делла ма дара. ТIаккха Цо шу ден ма дира. Юха Цо долуьйтур ду шу‚ юха а дендийр ду‚ тIаккха Цунна тIе дIадерзор ду шу
Иза ву лаьтта тIехь мел дерг шуна кхоьллинарг‚ тIаккха тIевирзира И стигланна – Цо дIанисйира и ворхI стигалца‚ – И массо а хIуманах дерг Шена хууш верг ма ву
Хьан Кхиош-кхобучо аьллера маликашка: 'Со воллу лаьтта тIехь  тьхье хилийта'. Цара элира: 'Ахь кхуллу ткъа цу тIехь боьханиг ден дерг а‚ цIий Iено дерг а? Оха бийр бара Хьуна хастам а‚ оха вазвийр а ма вара Хьо'. Цо элира: 'Со хууш ма ву шуна цахуург а'
Цо Iамийра Āдамна массо а хIуманийн цIерш‚ тIаккха уьш маликашна а гайтина‚ элира: 'Йийца Суна церан цIерш‚ шаьш делахь бакълуьйш'
Цара элира: 'Массо а вочух  цIена ву Хьо. Тхоьгахь ма дац Ахь тхайна мийна долу лма бен. Хьо ву-кх хууш верг а‚ хьекъале верг а'
/Дала/ элира: 'ХIай Āдам‚ ахь йийцал цаьрга церан цIерш'. ТIаккха цо цаьрга церан цIерш йийцича‚ элира /Дала/: 'Ас шуьга ца аьллера ткъа: Со хууш ву стигланийн а‚ лаьттан а къайле‚ Со хууш ву аш гучудоккхуш дерг а‚ аш хьулдеш хилларг а?'
Оха аьллера маликашка: 'Сужуд де Āдамна'. ТIаккха цара сужуд дира‚ Иблис доцчо. Иза дуьхьал а делира‚ цо куралла а йира‚ – и хилира цатешачарах
/Дала хьайн къоме, хй Мухьаммад/: Оха элира: 'ХIай‚ Āдам‚ вāха хьо а‚ хьан зуда а /ялсаманин/ бешахь‚ даа цу чохь долчух  ма-дезза шайна луъург. Амма шу герга ма гIолаш хIокху диттана – /додахь/, шуь-шиъ хир ду зулам диначарах'
Галабаьхира шайтно и шиъ цуьнца  (диттаца – марздира царна и стом кхалла). ТIаккха Цо и шиъ  арадаьккхира шаьш хиллачуьра (ялсаманера). Оха элира /Āдаме а, Хьавага а, Иблисе а/: 'Охьадисса /лаьтта т/‚ вовшийн мостагIий а долчу хьолехь. Шуна лаьттахь хир ю дахаран меттиг а‚ цхьа хан тIекхаччалц бахам а'
Āдама Iамийра ша Кхиош-кхобучуьнан дешнаш‚ Цо (Дала) цуьнан тōба къобалдира. Баккъалла а‚ Иза ву /ттт/ тōба къобалдийриг а‚ къинхетаме верг а
Оха (Дала) элира: 'Чудисса цигара (ялсаманера) массо а. Нагахь шуьга Сан нийсонан некъ кхачахь (и кхача а кхочур бу), цунна тьхьабаьзначарна кхерам а хир бац (шайна дуьхьалкхетар долчу эхартан гллакхех), уьш сингаттаме а хир бац (дуьненахь шайх дтилна дисина гллакхаш бахьанехь, Дала шайна мела цабаларна кхоьруш)
Цатешнарш а‚ Тхан аяташ харцдина берш а – уьш ма бу /жоьжахатин/ цIеран дай‚ уьш цу чохь гуттаренна а буьсур ма бу'
ХIай‚ Исраилан кIентий‚ Аш дагадаийта Сан ниIмат‚ Ас шайна делла хилла долу‚ аш кхочушъе Соьца /шаьш Суна а бен бадат дийр дац, аьлла/ хилла ваIда‚ Ас кхочушйийр ю шуьца /Айса шуна хаза мела лур бу, аьлла/ хилла ваIда‚ Сох цхьаннах кхералаш
Шу тешалаш Ас охьадоссийначух (Къуръанах)‚ шуьгахь долчуьнца (Тавратаца) нийса догIуш а долчу‚ – шу ма хила цунах хьалхара цатешарш. Сан аятех кIеззиг болу мах ма эца‚ Сох кхералаш
Ма иэде аш бакъдерг харц долчуьнца‚ бакъдерг хьул ма де‚ шайна хуьушехь (Таврата чохь долу Мухьаммадан сибат)
Ламаз хIоттаде‚ ло закат‚ сужудане гIо сужуд дечаьрца
Аш хьоьху нахана диканиг? Ткъа дицдеш ма ду шайн догаш! Шу ма ду жайна (Таврат) доьшуш – шу хьекъале ца хуьлу?
Аш гIо лаха собарца а‚ ламазца а. Баккъалла а, иза деза (хала) ма ду/Делах/чг кхоьруш берш боцучарна.  (Иза кхочушдалур долуш дац /Далла/ муьтIахь болчаьрга  бен)
Уьш бу шаьш  шайн Кхиош-кхобуш волчунна  дуьхьалкхетарг хиларх а‚ шаьш Цунна тIе дIадоьрзург хиларх а тешаш
ХIай Исраилан кIентий! Аш /Суна шукур дарца/ дагадаийта Сан ниIмат, Ас шуна делла хилла долу, – Ас шу  даздина хилар Iаламал (шух элчанаш бахкийтарца, жайнаш диссорца)
Шу кхера дийнах‚ сино синна пайда бийр боцчу, цуьнгара гIо къобалдийр доцчу, цуьнгара мах оьцур боцчу, шайна /Делан Iазапах/ гIо хир доцчу
Дагадайта /хIай Исраилан кIентий/! Оха кIелхьардехира шу ФирIавнан нахах: вон Iазап шуна тIехь хIоттадора цара‚ бойура шун кIентий‚ дийна буьтура шун зударий – цу чохь шун сийлахь-веза  волчу Кхиош-кхобучо  зер ма ду
Оха шуна хIорд бийкъира – шу клхьарадехира‚ ФирIавнан нах буха бахийтира‚ шу хьоьжуш доллушехь
Оха  Мусаца   шовзткъа де-буьйса хан билгалъяьккхира (цуьнга Таврат дала)‚ тIаккха цул тьхьа шу эсанна бадат дан дуьйладелира, иштта  шух   зуламхой хилира
ТIаккха  цул тIаьхьа а Оха гечдира шуна‚ шу  баркалле хир дацара техьа, аьлла
Дагадаийта! Оха делира Мусага жайна, бакъдерг харцдолчух а, хьанал дерг хьарам долчух а къастош долу‚  шу нислур дацара техьа, аьлла
Мусас аьллера шен къоме: 'ХIай сан къам‚ аш шайна зулам дина‚ шаьш эсанна бадат дарца. Тōбанаш де шаьш Кхоьллинчуьнга‚ тIаккха шаьш-шайн дайа. И дика ду шуна шу Кхоьллинчунна (Далла) гергахь. ТIаккха Цо шун тōбанаш къобалдира. Баккъалла а, И ма ву /ттт/ тōбанаш къобалдийриг а‚ къинхетаме верг а
Аш ма элира: 'ХIай Муса‚ тхо тешар ма дац хьох‚ и Дела тхайна къаьстташ ца гахь'. ТIаккха шу лецира ткъесо (стелахаьштиго шу дайира) ‚ шу хьоьжуш лаьтташехь
ТIаккха Оха  дендира шу /цхьана дийнахь-буса/ делла лаьттинчул тIаьхьа – шу баркалле хир дацара техьа аьлла
Оха шуна тIехула марха хIоттийра  /шу маьлхан йовхонах лардеш/‚ даийтира шуна манна а‚ салва а. Даа  Оха шайна деллачу рицкъанах цIенадерг (хьаналдерг). Тхуна зулам-м ца дира цара‚ амма уьш хилира шайна зулам деш-м
Дагадаийта! Оха элира: 'ЧугIо цу шахьара‚ даа цу чуьра шайна луьург шортта. Кевнехула чоьхьадовла, сужуд а деш. Аш āла: 'Гечде тхуна!' – Оха гечдийр ду шун гIалаташна‚ тIаккха алсамбохур бу диканиг  деш берш
Зуламхоша  хийцира шайга аьлла долу дош аьлла доцчуьнца‚ тIаккха зуламхошна  Оха стиглара рижс доссийра‚ уьш песакъ хиларна
Дагадаийта!  Мусас ма дийхира /Деле/ шен къомана мала хи / уьш, хьагбелла, “Тихолучу боьрахь болуш/. ТIаккха Оха элира: 'ДIатоха хьайн Iаса тIулгах'. ТIаккха цунах делира шийтта хьоста. Берриге а нахана евзира шайн-шайн хи молу меттиг.  Даа а даа‚ мала а мала Делан рицкъанах – ма де лаьтта тIехь вониг, боьханиг даржош
Аш аьллера: 'ХIай Муса‚ оха тоам бийр ма бац цхьана тайпана даарх. Хьайн Кхиош-кхобучуьнга деха‚ Цо йолийтуьйла тхуна лаьтта тIехь кхуьуш болчу хасстоьмех‚ ехачу наьрсех‚ саьрмасекхех‚ хьозийн кхоьэх‚ хохех цхьацца хIума. Цо элира: 'Ткъа аш хуьйцу диканиг /цул/ лахарчух? Охьадисса Мисра‚ шуна хир ду аш дехнарг'. Царна тIетуьйхира сий дайар а‚ мискалла а‚ Делера оьгIазло хилира царна. Иза – уьш Делан аятех ца тешаш хиларна а‚ нийса доцуш пайхамарш бойуш хиларна а ду. Иза – цара дуьхьало ярна а‚ уьш дозанах бовлуш хиларна а ду
Баккъалла а, /Мухьаммадна тIаьхьахттина/ ийман диллинарш а‚ /Мусана тIаьахьахттина хилла /жуьгтий а, /Iийсана таьахьахттина хилла/ насараш а‚ сабиаш а – /царах/ Делах а, тьххьарчу дийнах а тешаш берш а, дика мал йинарш а – царна шайн ял хир ю шайн  Кхиош-кхобучун гергахь,    кхерам а хир ма бац царна /эхартан таарх/, уьш сингаттаме а хир ма бац /мела цахиларх кхоьруш/
Дагадайта! Оха шуьга чIагIо яйтира, шуна тIехула лам хттийна. Чг схьалаца Оха шайна делларг‚ цу чохь дерг а дагадайта шу хир дацара-те  /дуьненахь хллакхиларх а, эхартахь заб хиларх а/ кхоьруш
ТIаккха‚ цул тIаьхьа‚ шу юхадевлира /Тавратаца  Iамал ярах/. Делан дозалла а‚ Цуьнан къинхетам а шуна ца хиллехьара – шу хилла хир дара эшначарех (шу хIаллакхир дара)
Шуна бевзира шайх шотдийнан бакъо талхийнарш. Оха цаьрга элира: 'Хила шух сийсаздина маймалаш!'
Оха иза хилийтира цу заманна а‚ тIаьхьа йогIур йолчу заманна а масална а‚ /Делах/ кхоьру-чарна кхетамна а
Дагадаийта! Мусас аьллера шен къоме: 'Баккъалла а, Дала омра до шуьга аттана урс хьакха‚ аьлла'. Цара элира: 'Ахь хьийзор дара тхо?' Цо (Мусас) элира: 'Дала ларвойла со жехIал нахах хиларх'
Цара элира: 'Деха хьайн Кхиош-кхобучуьнга‚ билгалбе тхуна и хIун етт бу‚ āлий'. Цо элира: 'Цо (Дала) боху: 'И етт бу‚ къена а боцуш‚ жима а боцуш‚ юккъера. Шайга бохург кхочушде'
Цара элира: 'Деха хьайн Кхиош-кхобучуьнга‚ билгалде тхуна‚ бос хIун бу цуьнан‚ āлий'. Цо элира: 'Цо боху: 'И етт бу‚ сирла-можачу басахь‚ шега хьоьжурш чIогIа цецбохуш'
Цара элира: 'Деха хьайн Кхиош-кхобучуьнга‚ билгалде тхуна‚ и муха бу‚ āлий. Бежнаш дерриге а вовшех тера ду тхуна. Тхо‚ Далла лаахь‚ дIанислур долуш ду'
Цо элира: 'Цо (Дала) боху: 'И етт бу охана дан  я ялтанан аренна хи дилла  Iамийна а  боцуш,  айпех цIена а болуш.  ЧIама боцуш  а бу иза'. Цара элира: 'ХIинца деана ахь бакъдерг'. ТIаккха цара цунна урс хьаькхира‚ шаьш герга хиллехь а /и/ ца дан
Дагадаийта /хй Исраилан кнтий/: 'Аш са (адам) ма дийра. Цу тIехь вовшашца девне девлира шу'. Дела ма ву гучудоккхург аш дIахьулдеш дерг
ТIаккха Оха элира: 'Цу докъах тоха /аьттан/ цхьа меже'. Иштта денво Дала велларг‚ гойту шуна Шен Iаламаташ‚ шу хилийтархьама кхеташ
ТIаккха цул тIаьхьа шун дегнаш къиза хилира‚ тIулг санна я цул а чIогIа шайн къизаллица. Баккъалла а, тIулгаш юккъера схьадуьйлу  шовданаш. Царех (тлгех) ду, шаьш лелха а лелхаш, шайх хи долурш а.  Баккъалла а, царех ду Делах кхерарца оьгуш дерш. Дела ма вац  тергал ца деш аш дийриг
Шу дог дохуш ду /хIай бусалбанаш/ уьш (жуьгтий) шайх тешаш хиларе?  Хилла царах цхьаберш  Делан дош хезаш‚ тIаккха‚ шаьш цунах кхеттачул тIаьхьа‚ и харцхьадоккхуш‚ шайна хуъушехь
Шаьш ийман диллинчарна дуьхьалкхетча‚ цара олу: 'Ийман диллина ду тхо'‚– ткъа шаьш вовшашца бисча, олу: 'Аш цаьрга дуьйцур ду ткъа шайна Дала хаийтинарг цаьрга /бусулбанашка/ шайца шайн Далла гергахь долчуьнца къийсийта. Шу хIунда ца хуьлу хьекъале?'
Царна (жуьгташна) ца хаьа-те, и  Дела цара хьулдийриг а, цара гучудоккхург а  хууш вуйла?
Царах бу бодане берш‚ шайна жайна (Таврат) ца хууш‚ беккъа беса сатийсамаш бен  - уьш ма бац шайна хетарш деш бен
Бала бу шайн куьйгашца жайна яздечарна‚ тIаккха цара олу: 'ХIара ду Делера'‚– шайна цунах пайдабоццу мах эцархьама. ТIаккха бала бу царна шайн куьйгаша яздинчух‚ бала бу царна шаьш карадерзочух
Цара элира: 'Тхох кхетанне а кхетар яц /жоьжахатин/ цIе‚ цхьа масийтта дийнахь бен'. Ахь āла /я Мухьаммад/: 'Делера ваIда эцна аш? – Дала цкъа а ца йохайо Шен ваIда – я шу Делах лаьцна дуьйцуш ду шайна цахуург?'
Хъ, вониг динарш а, шайн глаташ  шайх хьаьрчинарш а – уьш бу жоьжахатин дай, шаьш цу чохь гуттар хир болуш
Ткъа ийман диллинарш а‚ диканиг динарш а – уьш бу ялсаманин дай‚ шаьш цу чохь гуттар хир болуш
/Дагадаийта царна‚ хIай Мухьаммад/ Исраилан кIенташца чIагIо йира Оха: 'Далла бен Iибадат дийр дац аш‚ деца-ненаца а дика хир ду шу‚ гергарчаьрца а‚ боберашца а /жималлехь дай белла бисинчу/‚ мискачаьрца а /дика хир ду/‚ аьлла; аш āла нахе диканиг‚ ламаз де‚ закат ло'. ТIаккха шу юхадевлира‚ шух цхьа кIеззиг берш боцурш‚ шаьш дуьхьал а хуьлуш
Барт бинера Оха шуьца: 'Аш вовшийн цIий Iенор дац‚ шаьш вовшийн цIеношкара ара а дохур дац'‚ – аьлла‚ тIаккха аш чIагIдира /и/‚ шаьш тешаш а долуш
ТIаккха, цул тьхьа, шу ду хIорш: шаьш шайн дойуш‚ шайх цхьаберш шайн хсамашкара арабохуш‚ къа латорца а‚ мостагIаллица а царна (мушрикунашна) гIо а деш. Уьш йийсарш  хилча‚ мехах паргIатбоху аш. Шуна хьарам ду уьш ( шайн жуьгтийн вежарий шайн цношкара) арабахар. Ткъа жайнан цхьадолчех шу теша‚ важа харцдо аш? Шух и лелочунна бекхам бац дуьненан дахарехь сисазалла бен‚ ткъа къематдийнахь уьш дIаберзор ма бу уггар чIогIачу Iазапе‚ ма вац и Дела тергал ца деш аш дийриг
Уьш ма бу эхартах дуьненан дахар эцнарш. Царна Iазап дайдийр ма дац‚ царна гIо а дийр ма дац
Оха деллера Мусага жайна‚ цул тIаьхьа а бахийтира элчанаш‚ Марьяман кIанте Iийсага делира кхоччуш тешаллаш (Инжил)‚ чIагIвира и Дезачу сица‚ ткъа мелла а шайн догIмашна цадезарг дохьуш шуьга элча веъча‚ шу курадовлура /хй Исраилан кнтий/‚ /элчанех/ цхьаберш харцбора  аш‚ цхьаберш бойура аш
Цара (Исраилан кIенташа) элира: 'Тхан дегнаш мужалт ду (дIакъевлина ду)”. ХIаъ‚ Дала неIалт элира царна, уьш (Делах) цатешар бахьанехь. Ма кIеззиг ду-кх и, уьш шех тешаш берг
Цаьргахь дерг (Таврат) бакъдеш долу жайна (Къуръан) Делера шайга деъначул тIаьхьа…– хьалха уьш ма хиллера цатешачарна тIехь шайна гIо а доьхуш…– шайга и шайна хууш дерг деъча (Мухьаммад пайхамар)‚ цунах ца тийшира уьш. Делан неIалт хуьлда цатешачарна
Ма вон доьхки цара шайн догIмаш Дала Шен лех Шена луучуьнга Шен къинхетамах доссийнарг хьогца  харц а деш. ОьгIазаллина тIе а оьгIазаллина хьакъ хилира уьш. Цатешначарна ду сийсаза долу Iазап
Цаьрга аьлча: 'Теша Дала доссийначух (Къуръанах)'‚– цара олу: 'Тхо теша тхайга доссийначух'. Уьш ма тешац цул тьхьа доьссинчух. Ткъа и ма ду бакъдерг‚ цаьргахь долчуьнца нийса а догIуш. Ахь āла /жуьгташка/: 'Ткъа хьалха Делан пайхамарш хIунда бойура аш‚ шаьш тешаш хиллехь?'
Шуьга ма веънера кхоччуш тешаллашца Муса‚ тIаккха а, цул тIаьхьа, аш тIелецира эса, шаьш зуламхой а хуьлуш
Дагадаийта! Оха ма бира шуьца барт‚ шуна тIехула айбира лам. 'Чг  дIаэца  Оха шайна делларг‚ ла а догIа'. Цара элира: 'ЛадоьгIна оха‚ Iеса хилла тхо'. Церан дегнашкахь кхоллабелира эсе безам уьш цатешарна. Ахь āла: 'Ма вон хIума ду-кх  шун иймано шуна хьоьхуш дерг‚ шу тешаш хиллехь.'
Ахь āла: 'ТIаьххьара хсам Далла гергахь‚ нахана а  йоцуш‚ еккъа шуна хилахь‚ дала лаа‚ шаьш бакълуьйш делахь'
Царна цкъа а дезанне а дезар дац  шайна иза шайн куьйгашца хьалхадаьккхинчуьнца. Дела ма ву бевзаш и зуламхой
Хьуна каранне а карор ма бу уьш (жуьгтий) массо а нахал /дуьненан/ дахарна сутара‚ Делаца накъост лаьцначарел а. Царах хIоранна а луур дара эзар шарахь вāха. Ма вац-кха  и Iазапах гена валалур волуш  ша /мел дукха/ вāхарх. Дела гуш ма ву цара дийриг
Ахь āла: 'Мила хилла Джибрилана мостагI? Цо ма доссадора и /Къуръан/ хьан даг чу Делан пурбанца‚ цул хьалха хиллачуьнца нийса а догIуш, тешачарна ша нийса некъ а‚ кхаъ а хилла долу'
Мила хилла мостагI Далла а‚ Цуьнан маликашна а‚ Цуьнан элчанашна а‚ Джибрилана а‚ Мийкална а..? Ткъа Дела а ма ву мостагI  цатешачеран
Оха доссийна хьоьга билггала долу аяташ‚ уьш керстдийр ма дац песакъ наха а бен
Шаьш ваIда мел йи а‚ царах (жуьгтех) цхьана тобано и йохайо‚ мелхо а царах дукхахберш тешаш ма бац /Тавратах/
Шайга Делера элча веъча‚ шайгахь дерг бакъдеш хилла волу‚ жайна деллачарех цхьана тобано дIатесира Делан жайна шайн баккъашна тIēхьа‚ шайна ца хууш санна
Уьш тIаьхьа ма хIиттира Сулейманан паччахьаллехь шайтIанаша шайна дуьйцаш долчу бозбуунчаллина. Сулеймана керста ца дира‚ амма шайтIанаша керстадира‚ цара нахана Iамадора бозбуунчалла а‚ Бабилехь шина малике ХIаруте а‚ Маруте а доссийнарг а. Ткъа цара шиммо цхьанна а Iама ца дора‚ шаьш олуш бен: 'Баккъалла а, тхо цхьа питана ду – хьо ца тешаш ма хилалахь'. ТIаккха цара цу шингара (ХIарутера а‚ Марутера а) Iама ма дора мар а‚  зуда а вовшахдаккхар. Цара ма ца до цуьнца (бозбуунчаллица) зен цхьанна а‚ Делан пурбанца бен. Цара Iамадо царна зен ден хIума‚ ца Iамадо царна пайда бен хIума. Царна (жуьгташна) хиира и эцначарна эхартахь цхьа а дакъа цахилар. Ма вон хIума ду-кх и, цара шайн синойх эцнарг‚ царна хууш хиллехьара
Уьш тешна а‚ /Делах/ кхоьруш а хиллехьара – Делера мēла тоьлуш хир бара‚ царна хууш хиллехьара
ХIай ийман диллинарш! Аш ма āла /пайхамаре/: 'Тхан гйг бе'. Аш āла: 'Тхоьга хьажа'‚ ла а догIа. Цатешачарна лазош долу Iазап /хир/ ду
Жайнан охах а‚ мушрикех а  болчу  цатешначарна ма ца деза шуна шаьш  Кхиош-кхобучуьнгара /цхьа а/ диканиг досса. Дала къаставо /пайхамар хила а, кхин диканиг дала а/ Шен къинхетамца Шена луург. И Дела сийлахь – доккха дозалла долуш ву
Оха цхьа аят дIадаьккхича я дицдалийтича‚ доуьйту цул диканиг я цунах тераниг. Хьуна ца хаьа‚ и Дела массо а хIуманна тIехь ницкъ кхочуш хилар?
Хьуна ца хаьа‚ стигланийн а‚ лаьттан а паччахьалла Делехь хилар? Шуна ма вац-кха и Дела воцург цхьа а доладийриг а‚ цхьа а гIоьнча а
Я шуна лаьа шайн элчане (Мухьаммаде) деха‚ хьалха Мусага /жуьгташа шайна Дела гайта, аьлла/ дехна ма-хиллара? Ийман цатешарца хуьйцуш верг ма ву-кх тилавелла нийсачу некъах
Бакъдерг шайна гучудаьллачул тIаьхьа а лиира жайнан охIланах дукхаболчарна, шайгара хьагI бахьанехь,  ийман диллинчул тIаьхьа шу ийманах юхадаха. Къинтра довла /царна/‚ бита маьрша уьш Дала Шен омра даийтталц. Баккъалла а, и Дела массо а хIуманна тIехь ницкъ кхочуш ма ву
Ламаз хIоттаделаш‚ закат лōлаш‚ аш шайн догIмашна хьалха мел даьккхина диканиг карор ма ду шуна Далла гергахь. Баккъалла а, и Дела аш дийриг гуш ма ву
Цара элира: 'Ваханне а ялсамане гIур ма вац ша жуьгтех я насарех верг бен'. Иза церан дагахь дерг ду. Ахь āла: 'Даладе шайн делил‚ шаьш бакълуьйш хиллехь'
ХIаъ! /ГIур ву ялсамане/ шен юьхь Далла муьтIахь йинарг‚ ша дика Iамал йинарг – цунна шен ял хир ма ю шен Кхиош-кхобучунна гергахь. Кхерам а хир ма бац царна‚ уьш сингаттаме а хир ма бац
Жуьгташа элира: 'Насараш цхьанна а хIуманна тIехь бац'. Насараша элира: 'Жуьгтий цхьанна а хIуманна тIехь бац'. Ткъа уьш ма бу жайна доьшуш. Иштта элира хIумма ца хууш болчара‚ церан дашах терра. И Дела ма ву хьукма дийр долуш царна юккъехь къематдийнахь цара хилпало ечу хIуманехь
Ткъа мила ву зуламе Делан маьждигашна чохь Цуьнан цIе яккхар ца магош волчул‚ уьш дохо сихлуш волчул? Уьш (и нах, маьждигаш дохош болу) - царна баха мегар ма дацара цу /маьждигашна/ чу‚ /Делах/ кхоьруш бен. Царна ю дуьненахь сийсазалла‚ ткъа эхартахь-м царна ма ду деза доккха Iазап
Делан ю малхбале а‚ малхбузе а. Шу миччахьа дирзича а – цигахь ю Делан юьхь. И Дела ма ву дерриге а чулоцуш верг а‚ дика хууш верг а
Цара элира: 'Дала доьзалхо лаьцна'. Вонах цIена ву Иза. Ткъа Цуьнан ма ду стигланашкахь мел дерг а‚ лаьттахь мел дерг а. Массо а Цунна муьтIахь ма ву
Ша стигланаш а, латта а юьхьанца кхоьллинарг ву И.  Цхьана гIуллакха тIехь Ша цхьа сацам бича‚ Цо олу цуьнга /Шена хила луучу хмане/: 'Хила!' – и хуьлу
Шайгахь лма доцчара элира: 'Тхоьга вистхилла велахьара Дела‚ я тхоьга цхьа делил деана хиллехьара'. Иштта олура царал хьалха баханчара а‚ цара бохучуьнга терра‚ цхьатерра хилира церан дегнаш. Билгалдаьхна Оха аяташ чг тешаш болчу нахана
Баккъалла а, Оха хьо ваийтина бакъдолчуьнца /кхаъ баккха/ хаамча хилла а‚ /Iазапан/ кхерамча хилла а‚ хьоьга хоттур ма дац жоьжахатин охIланна тIера
Хиланне а реза хир ма бац хьуна жуьгтий а‚ насараш а‚ хьо церан  динна тьхьахьттича бен. Ахь āла: 'Делан нийса некъ – и ма бу нийса некъ'‚ хьо нагахь церан лаамашна тIаьхьахIоттахь‚ хьайга Iилма (бакъдолу дин – ислам) деъначул тIаьхьа‚ Делера хьуна хир ма вац  цхьа а вали а‚ цхьа а гIоьнча а
Оха шайга жайна деллачарех и /Къуръан/ деша ма-деззара доьшуш берш бу‚– уьш ма бу цунах/хьакъ-бакъ/ тешаш. Цунах ца тешаш берш – уьш ма бу эшамехь
ХIай Исраилан кIентий! Аш дагадаийта Сан ниIмат‚ Ас шуна делла хилла долу‚ Ас даз ма дира шу Iаламал
Кхералаш дийнах, цхьана  сино кхечунна  пайда бийр боцчу‚ шегара /Делан запах ллхьара вала белча а/ мах къобалбийр боцчу‚ гIодаккхаро (шапаIато) шена пайда бийр боцчу а. Царна (цатешачарна) г дийр дац
/Ахь хьахаде цаьрга‚ хIай Мухьаммад/: ИбрахIим ма зийра шен Кхиош-кхобучо дешнашца‚ цо уьш кхочуш ма дира. Цо (Дала) элира: 'Ас хьох нахана имам веш ву'. Цо (ИбрахIима) элира: 'Ткъа сан тIаьхьенах?'. Элира /Дала/: 'Сан ваIда ца хьакхало зуламхойх'
Хьахаде! Оха и цIа дира нахана тбоьрзу  а‚ маьрша а меттиг хилийта: 'Е ИбрахIиман меттиг ламаз ден меттиг'. Оха омра дира ИбрахIиме а‚ ИсмаIиле а: 'Аш шиммо цIанде Сан цIа (КаIба) го боккхучарна а /тIавап деш/, чохь хевшина Iибадат (иикаф) дечарна а‚ горабахана ламаз дечарна а'
ИбрхIима аьллера: 'ХIай сан Кхиош-кхобу/Дела/‚ Ахь хилийтахь хIара /меттиг/ маьрша мохк‚ Ахь рицкъ лолахь цуьнан охIланна стоьмашца‚ царах Делах а‚ тIаьххьарчу дийнах а тешначарна'. Цо элира: 'Ткъа /Делан цн дин/ керстадиначаьрга Аса  пайдаоьцуьйтур бу ниатех    цхьа кззиг‚ тIаккха дIахьавсор ма бу уьш цIеран Iазапе'. Ма вон  ю-кх  уьш кхочу болу меттиг!
ИбрахIима а‚ ИсмаIила а хьалаойбу цу цIийнан бух / Деле доьхуш/: 'ХIай‚ тхан Кхиош-кхобург! Къобалде Ахь /хIара гллакх/ тхоьгара. Баккъалла а, Хьо ма ву хезаш верг а‚ хууш верг а
ХIай  тхан Кхиош-кхобург! Тхойшиъ хилийта Ахь Хьайна муьтIахь‚ тхан тIаьхьенах а Хьайна муьтIахь уммат де Ахь‚ гайтахьа тхуна тхан Iибадат ден меттигаш‚ Ахь гечделахь тхуна. Баккъалла а, Хьо ма ву тх гечдеш верг а‚ къинхетаме верг а
ХIай тхан Кхиош-кхобург! Ахь ваийталахь царна элча‚ царах а волуш‚ ша царна доьшуш Хьан аяташ‚ царна Iамош жайна а‚ хьекъалалла а‚ уьш цIанбеш. Баккъалла а, Хьо ма ву веза верг а‚ хьукаме верг а'
Ткъа мила ву ИбрахIиман миллатах /букъ тоьхна/ двоьрзуш верг?   – Ма вац иза шен Iовдаллалица ша вайвеш верг бен. Оха хаьржина и /ИбрахIим/ дуьненахь‚ ткъа эхартахь и хир ма ву дикачарех
Хьахаде! Аьллера цуьнга и Кхиош-кхобучо: 'МуьтIахь хила!' Цо элира: 'МуьтIахь ву со Iаламийн Дена (Далла)'
Цуьнца (исламаца) весет дира ИбрахIима шен кIенташка‚ Яъуба а дира: 'ХIай сан кIентий! Дала хаьржина шуна дин‚ шу дала ма лойла /цу Далла/ муьтIахь долуш а бен'
Ткъа  шу дарий уллохь лаьтташ ЯIкъубана  тIе Iожалла еъча‚ цо шен кIенташка олуш: 'Хьанна Iибадат дийр ду аш сол тIаьхьа?' Цара ма элира: 'Оха Iибадат дийр ма ду хьан Делана‚ хьан дайн – ИбрахIиман‚ ИсмаIилан‚ Исхьакъан – Делана‚ ша цхьаъ волчу цу Делана‚ Цунна муьтIахь ма ду тхо'
И ддахна уммат ду.  Цунна цо шена лехнарг карийна‚ шуна аш шайна лехнарг карийна. Шуьга жоп доьхур ма дац цара деш хиллачух
Цара (жайнан охах болчара) элира: 'Хила жуьгтийн динехь я насараш‚ тIаккха хир ду шу нийсачу новкъахь'. Ахь āла: 'ХIан-хIа! Ша цIена Делах тешаш хиллачу ИбрахIиман дин ду сан‚ ца хилла иза мушрикех'
Аш āла: 'Тешна тхо Делах а‚ тхайга доссийначух (Къуръанах) а‚ ИбрахIиме‚ ИсмаIиле‚ Исхьакъе‚ ЯIкъубе‚ цуьнан тIаьхьене  доссийначух а‚ Мусага а‚ Iийсага а деллачух а‚ шаьш Кхиош-кхобучу Делера пайхамаршка даийтинчух а. Оха царах цхьа а ца къаставо. Тхо цунна (Далла) муьтIахь ма ду'
Нагахь санна уьш тешна белахь‚ шу ма тешшара – тIаккха уьш хир бу нийсачу новкъахь. Нагахь санна уьш дIаберзахь /цу тешамах/ – баккъалла а, уьш (жуьгтий а, насараш а) ма бу /хьоьгахь долчунна/ дуьхьала.  Дала / церан зенах а, бохамах а лашварца/ кхачо йийр ю хьуна.  И ма ву ша хезаш верг а‚ хууш верг а
/Ала жуьгташка а, насарашка а: тхо къастийна/Делан динан хазаллин басарца. Мила ву ткъа Делачул дин хаза долуш? /Аш āла/: “Цунна Iибадат до оха.”
Ахь āла: 'Тхоьца къуьйсу аш Делан хьокъехь? И ма ву тхан Кхиош-кхобург а‚ шун Кхиош-кхобург а‚ тхуна тхан Iамалш ю‚ шуна шун Iамалш ю‚ тхо цунна (Далла) тешаме ду'
Я аш боху: ИбрахIим‚ ИсмаIил‚ Исхьакъ‚ ЯIкъуб‚ цуьнан (Яъубан)  тIаьхье а хилла жуьгтий я насараш? Ахь āла: 'Шуна дика хаьа я Далла дика хаьа? Мила ву зуламе шена гергахь Делера хилла долу тешалла хьулдеш волчул? Ма вац и Дела терго ца еш аш дийриг'
И ддахна уммат ду.  Цунна цо шена лехнарг карийна‚ шуна аш шайна лехнарг карийна. Шуьга жоп доьхур ма дац цара деш хиллачух
Нахах хьекъале боцучара эр ма ду: 'Стен дIаберзийна техьа уьш шаьш тIебоьрзуш хиллачу къилбанна тIера?' Ахь āла: 'Делан ю малхбале а‚ малхбузе а‚ нисвеш ву И Шена луург нийсачу новкъа'
Иштта Оха дира шух  юкъараллин уммат‚ шу хилийта  нахана тIехь тешаш‚ элча а хилийта шуна тIехь теш. Оха ма ца дира хьо шена тIевоьрзуш хилла  къилба /Байтул-Мукъаддис/ къасто бен элчанна тIаьхьавозург  ша /керстаналлина т/ вухавоьрзучух. Баккъалла а, хиллера иза хала хIума Дала нисбиначарна доцуш. Дела ца хилла шун ийман эшор долуш. Баккъалла а, и Дела ма ву нахах дог лозуш а‚ къинхетаме а
Гира Тхуна /хIай Мухьаммад/ хьан юьхь стиглахьа хьийзар. Оха хьо тIевоьрзор ма ву хьо реза волчу къилбанна. ДIаерзае хьан юьхь Дезчу Маьждиган агIор. Шаьш миччахьа  делахь а‚ дIаерзае шайн яххьаш цу агIор. Жайнан охIланна хууш ма ду и шайн Кхиош-кхобучуьнгара бакъдерг хилар. Ма вац и Дела цара дийриг тидамехь доцуш
Жайнан охIланна муьлхха делил ахь далийча а‚ уьш тIебоьрзур   бац хьан къилбанна‚ хьо а воьрзур вац церан къилбанна тIе. Царах цхьаберш боьрзур ма бац кхечеран къилбанна тIе. Хьо церан дезаршна тIаьхьахIоттахь‚ хьайга Iилма деъначул тIаьхьа‚ хьо хир ма ву зуламхойх
Оха шайга жайна деллачарна и /Мухьаммад пайхамар/ вевза‚ шайн кIентий шайна ма бовзарра. Баккъалла а, царах цхьа тоба хьулдеш ма ю бакъдерг‚ шайна хууш  доллушехь
Бакъдерг ду / иза/ хьан Кхиош-кхобучуьнгара. Хиланне а хьо ма хилалахь шеко йолуш болчарах
ХIоранна а – шен агIо ю‚ и цунна тIевоьрзуш. Аша сихое дикачу гллакхашкахь хьалхе яккхарехь.  Миччахьа а шу делахь а‚ – Дала шу дерриге а цхьаьна гулдийр ду /къематдийнахь/.  Баккъалла а, и Дела массо а хIуманна тхь ницкъ кхочуш ма ву
Миччахьара хьо араваьлча а‚ дIаерзае хьан юьхь Дезачу Маьждиган агIор.  Баккъалла а, и бакъдерг ма ду хьан Кхиош-кхобучуьнгара. Ма вац и Дела аша  дийриг тидамехь доцуш
Миччахьара хьо араваьлча а‚ дIаерзае хьан юьхь Дезачу Маьждиган агIор. Шаьш миччахьа хилча а‚ дIаерзае шайн яьххьаш цу агIор‚ нахана шуна тIехь бехк билла бахьана  ца хилийта‚ царах зуламхой боцучарна,  – шу царах ма кхералаш, Сох кхералаш, - Соьга шуна тIехь Сайн ниIмат чекхдаккхийта - шу нийсачу новкъа тхь хила тарлора-кх
Оха шуна элча ваийтарх терра‚ шух шайх волу, ша дуьйцуш волу шуна Тхан аяташ‚ цо шу цIандеш‚ шуна жайна а‚ хьекъалалла а Iамадеш‚ шуна цо Iамадеш, шуна ца хууш хилларг
Аш Со дагаваийта / Суна муьтхь хиларца/ – Аса шу а дагадоуьйтур ду  /шуна гечдарца/‚ Суна шукар де‚ Суна инкарло  еш ма хила
ХIай ийман диллинарш! Аш гIо лаха собарца а‚ ламазца а. Баккъалла а, и Дела ма ву собаре болчаьрца
Аш ма āла Делан новкъахь бойучарах 'белла'. – Дийна бу уьш. – Амма шуна ца хаало
Оха дитанне а ца зуьйш дуьтур дац шу кхерам тасарца а‚ мацалла яийтарца а‚ даьхни а‚ синош а‚ стоьмаш а эшийтарца а‚ – ахь кхаъ баккха собаре болчарна‚ –
Иштаннаш бу уьш шайна тIе цхьа боккха бāла беьча‚ олуш: 'Вай Делан ду‚ Цуьнга дIадоьрзур долуш а ду'
Царна шайн Кхиош-кхобучуьнгара гечдар а ма ду‚ къинхетам а ма бу‚ уьш ма бу нийсачу новкъа тхь берш
Баккъалла а, Сафа а‚ Марват а Делан динан билгалонех ду. Хьаьж доьхкучунна а‚ Iумрат дечунна а къа дац царна го баьккхича. Лаа а лууш, /Шена/ диканиг диначунна – и Дела баркалла олуш а‚ хууш а ву
Баккъалла а, Оха яийтина билгалонаш а‚ нийса некъ а, Оха шаьш нахана Жайнин чохь билгалъяьхначул тIаьхьа, хьулдеш берш – уьш ма бу Дала шайна неIалт эр дерш а‚ неIалт олучара а шайна неIалт эр дерш а
Бац /неIалтан кIел/ шаьш дечунна тIера /тōба дарца/ юхабевлла‚ дика а лелла‚ /шаьш хьулдеш хилларг/ билгала даьккхинарш-м – церан тōба Ас къобалдийр ду – Со тōба /дукха/ къобалдийриг а ву /Сайн лешна/, /Сайгахь/ шортта къинхетам берг а ву
Баккъалла а, шаьш /дин/ керстадинарш‚ / оцу/ керста хьолехь белларш – царна хир ду Делан а‚ маликийн а‚ массо а нехан а неIалт
Шаьш цу чохь (цIергахь) гуттар а лаьтташ‚ Iазап дайдийр ма дац царна‚ тIаьхьатоттур а ма бац уьш
Шун Дела – Ша цхьаъ волу  Дела ву. Кхин Дела вац И бен‚ сов къинхетаме а‚ къинхетаме а верг ву Иза
Баккъалла а, стигланаш а‚ латта а кхолларехь а‚ буьйса-де хийцадаларехь а‚ хIорда чохь нахана пайданна дIасалелаш долчу кеманехь а‚ Дала стиглара охьадоуьйтучу, деллачул тIаьхьа шеца латта дендеш а, цу /лаьтта/ тIехь массо а дийнат даржадеш а долчу хинехь  /догнехь/ а‚ мох хьекхарехь а‚ шаьш /Далла/ муьтIахь хилла стигланна а‚ лаьттана а юккъехь дIасалелачу мархашкахь а – билгалонаш ма ю шаьш ойла ян хуучу нахана
Нāхах бу АллахДела витина кхиберш /делий/ лоьцуш берш, уьш Цуьнца нисбеш, шайна уьш безаш,  /муъманахана/ Дела везарх терра. Ткъа /Делах/ тешаш берш Дела чIогIа дукхавезаш ма бу. Гуш белхьара и зулам деш берш – царна гур ма дара Iазап – царна хуур ма дара ницкъ берриге а Делан буйла а‚ и Дела Iазап дарехь чг вуйла а
Шайна нах тIаьхьахIуьттуш хилла берш цIанлур ма бу шайна тIаьхьа хIиттина хиллачарех‚ царна гур ду Iазап‚ хедар ю церан юкъаметтигаш
Шаьш кхечарна тIаьхьахIуьттуш хиллачара эр ду: 'Тхан юха дуьнена доьрзийла делахьара‚ тхо а цIанлур ма дара царах‚ уьш тхох цIанбаларх терра'. Иштта гойтур ю Дала церан Iамалш царна бāла хилла. Уьш арабевра ма бац цIергара
ХIай нах! Даа лаьттахь долчух хьанал дерг а‚ цIена дерг а. Шу ма хIитталаш шайтIанан лар т – и шуна билггала мостагI ма ду
Баккъалла а, цо шуна хьоьху   вониг а‚ ирчаниг дар а‚ аш Делах лаьцна шайна цахуург алар а
Цаьрга аьлча: 'ТIаьхьахIитта Дала шайга доссийначунна (Къуръанна)', цара олу: 'ХIан-хIа! Тхо тIаьхьахIуьттур ду тхайна тхешан дай шена тIехь карийначунна». – И шайн дай  цхьанна хIуманах кхеташ а‚ нийсачу новкъахь а хилла бацахь а? /Тккха а хьтту уьш царна тьхьа??/
Керстаналла дечеран масал ду шега мохь биттича а, цг хьекхча а бен ца хезачуьнга кхайкхаран масалах тера:   къора, мотт ца хууш, бьрзе хилла,  уьш кхетар бац
ХIай ийман диллинарш! Даа Оха шайна деллачу рицкъанах цIена дерг‚ цу Далла шукар а де‚ шаьш Цунна Iибадат деш делахь
Цо шуна хьарам йина къеелла хIума а‚ цIий а‚ хьакхин жижиг а‚ Далла доцуш‚ кхечунна лерина йийна хIума а. Нагахь санна /и хьарам йинарг/ ца йиъча ца валахь‚ /бехкамна/ дуьхьал а воцуш‚ дозанал тх а ца волуш‚ цо и /хьарамниг даарх/ цунна къа дац – баккъалла‚ и Дела ма ву гечдийриг а‚ къинхетаме верг а
Баккъалла а, Дала Ша доссийначу жайнах /цхьадерг нахах/ хьулдеш берш‚ цунах шайна кIеззиг мах оьцуш берш – уьш ма бу шайн кийрахь цIе бен юур йоцурш. Вистхир ма вац и Дела цаьрга /реза хиларца/ къематдийнахь‚ цIанбийр ма бац Цо уьш. Царна хир ма ду лазош долу Iазап
Уьш ма бу шаьш нийса некъ боьхкина тилар эцнарш‚ шаьш гечдар доьхкина Iазап эцнарш. Ма собаре бу уьш жоьжахатин цIе ла(в)рехь!?
Иза ду Дала и жайна (Таврат) доссош хиларна бакъдолчуьнца. Баккъалла а, цу жайница цхьаьна ца богIурш (и дохош, харц туьдуш берш) буьззина  /барт/ эгIарехь ма бу
Мела хир бац аш шайн яьххьаш малхбалехьа а‚ малхбузехьа а ерзаярехь. Ткъа мела хир бу и /нах/ Делах а‚ тIаьххьарчу дийнах а‚ маликех а‚ жайнах а‚ пайхамарех а тешаш белахь‚ шена а дезачу даьхних  /сагIина/ делча гергарчарна а‚ боберашна а‚ мискачу нахана а‚ некъхочунна а‚ доьхучунна а‚ лай паргIатваккхарна а‚ ламаз а цо хIоттийча‚ закат а делча‚ шаьш делла дош кхочуш а дича‚ яккхийчу халонашкахь а‚ баланашкахь а‚ тIамехь а собаре а хилча. Уьш бу бакълуьйш берш. Уьш бу /Делах/ кхоьруш берш
ХIай ийман диллинарш! Шуна тIедиллина байъинчареран чIир екхар: маьршаниг /вуьйр ву/ – /цо/ маьршаниг /вēр/ бахьанехь‚ лай /вуьйр ву/  – /цо/ лай /вēр/ бахьанеь‚ зуда /йуьйр ю/ – /цо/ зуда /ēр/ бахьанехь. /Бусалба/ вашас цхьанна гечдича – диканца цунна тIаьхьахIотта веза. Нийса кхочушдан деза дият. И шуна Делера атталла ю‚ къинхетам а ма бу. Цул тIаьхьа дозанах ваьллачунна  (чр екха гртиначунна)  хир ма ду лазош долу Iазап
Шуна чIир екхарехь дахар ду‚ хIай хьекъал дерш, шу хилийтархьама кхоьруш /бехк боцуш стаг верах/
Шуна тIедиллина цхьанна тIе валар деъча‚ нагахь цуьнан бухадуьсуш хIума делахь, цо и нийсонца дена-нанна‚ гергарчарна дала весет дар – баккъалла а тхь ду и /весет дар Делах/ кхоьручарна
Нагахь санна цхьаммо и /весетан чулацам/ шена хезначул тIаьхьа хийцахь – къа и хийцинчунна хир ду. И Дела ма ву Ша хезаш верг а‚ хууш верг а
Нагахь санна цхьаъ весет дечуьнгара нийсо ца ярах я къа дарах кхерахь‚ цо маслахьат дахь царна юккъехь‚ цунна къа хир дац. И Дела ма ву гечдеш верг а‚ къинхетаме верг а
ХIай ийман диллинарш! Шуна тIедиллина марха кхабар‚ шул хьалхарчарна тIедилларх терра‚ шу хилийтархьама /Делах/ кхоьруш
/И марха кхобур ду/цхьа кззиг  деношкахь; шух цхьаъ цомгуш велахь я новкъахь нислахь – кхечу хенахь /марха кхобур ду цо/ дисинчу денойн метта. Марха цакхабалучарна тIехь ду мискачу стагана даар далар. Диканиг цо совдаьккхича (шен даггара сагIа совлуш) – и цунна дика ду. Аш марха кхаьбча – шуна дика ду‚ шу хууш хиллехь
/И марха кхаба деза денош/ Рамазан бутт бу‚ шена чохь нахана нийса некъ а болу‚ нийсачу некъан а, /бакъдерг-харцдерг, хьанал-хьарам/ къасторан а билгалонаш а йолу Къуръан доссийна болу. Шух и /рамазан бутт/ леринчо марха кхобийла. Цхьаъ цомгуш велахь‚ я новкъахь велахь – кхечу денойх цхьа дакъа /кхочушдер цо/. И Дела лууш ву шуна атто хилар‚ лууш вац  И шуна хало хилар. Кхочушдер аш и денош /марханаш кхобуш/‚ вазвер аш и Дела /АллахIу акбар āларца/‚ Цо шаьш нийсачу новкъа нисдарна‚ шу хилахьара баркалла олуш
Сан леша хьоьга хаттахь Сох лаьцна – Со гергахь ву‚ жоп луш ву доьхучуьнан дехарна – цо дехча. Суна жоп лойла цара (Суна муьтхь хиларца)‚ Сох тешийла уьш -  уьш хила там бара нийсачу новкъахь
Магош ду шуна мархийн баттахь буса шайн зударшна гергадахар – уьш шун духар ду‚ шу – церан духар ду. Далла хиира шу хилла хилар шаьш шайн Iехадеш. Шун тōба къобалдира  Цо‚ шуна гечдира. ХIинца /буса/  гергаг шайна царна‚ лаха Дала шайна яздинарг. Даа‚ мала шайна сатасаран кIайн тай Iаьржачу тайх къастадаллалц. ТIаккха кхочушде марха кхабар буьйса тяллалц. Герга ма г царна (зударшна) шаьш маьждигаш чохь лаьтташ долуш /иIтикаф деш/. Уьш Делан дозанаш ду. Герга ма гIо царна (дозанашна – уьш дохо). Иштта билгалдоху Дала шен аяташ нахана‚ уьш хилийтархьама ларлуш /Делан дозанех/
Аш ма даа вовшийн даьхни харцонца хьаькамашца берта а дахана, къа дарца нехан даьхни даархьама‚ шайна хуьушехь /и шайн доцийла/
Хьоьга /хIай Мухьаммад/ хоьтту цара беттан куьцаш хийцадаларах лаьцна‚ ахь āла: 'Иза нахана хан билгалъяккхархьама а‚ хьаьждехкарна а ду'. Мēла хир бац шу хсамаш чу тIехьахула дахарх. Мēла бу /шу Делах/ кхоьруш хилар.  Хсамаш чу г неIаршкахула! Делах кхера – шу даккхийдер ду
ТIом бе Делан новкъахь шайца тIом беш болчаьрца‚ амма дозанал сов ма довла. Далла ца беза дозанал сов  буьйлурш
Байа уьш шайна карабаьхккинчохь‚ арабаха уьш шаьш арадаьхначуьра. Питана чIогIа ду стаг вēрал а. ТIом ма бе цаьрца Деза Маьждигана уллохь‚ цара шайца тм ца бахь. Цара шайца бахь /тIом/ – байа уьш! Иштта бу цатешачарна бекхам
Уьш совцахь – Дела гечдеш а‚ къинхетаме а ву
ТIом бе цаьрца питана саццалц‚ дин / деш долу бадат деккъа цхьана Далла хиллалц/. Уьш совцахь/тм бечуьра/  – тIелатар ма де  зулам дечарна  бен
Лераме бутт – лераме баттаца‚ хьурматаш а – чр эца дезаш ду. Шайна цхьаъ тIелатахь – шу а тIелата цунна‚ и шайна тIе ма летта. Делах  кхера, шуна хаа и Дела Шех кхоьручаьрца вуйла
Харжаш е Делан новкъахь. Шайн куьйгашца шаьш хIаллак ма де. Диканиг де. Далла дукхабеза диканиг деш берш
Кхочушде хьаьждехкар а‚ Iумрат а Дела дуьхьа. Шун аьтто боьхнехь /цхьана хмано новкъарло йина/, шайн ницкъ кхочу   бежана де сагIийна. Шайн кортош ма даша и сагIина дийна бежана шен меттиге дIакхаччалц. Шух цхьаъ цомгуш велахь я  коьртан цамгар йолуш велахь – /корта бошур бац‚ амма/ цунна дуьхьал марха кхобур ду /кхаа дийнахь/‚ сагIа лур ду /ялх мискачу стагана‚ цхьанна ах сахь луш/‚ я уьстагI буьйр бу. Шу кхерамах паргIатдевлача‚ шух цхьаммо Iумрат хьалхадаккхахь хьаьждехкарал – шена ницкъ кхочу болу   бежанна урс хьакха сагIийна. И ца карадахь – марха кхобур ду кхаа дийнахь хьаьждоьхкучу хенахь‚ ворхI дийнахь – цIа юхавирзича. Уьш кхоччуш итт де ду. И ду шен нах Деза Маьждигана гонахь боцчарна. Шу кхера Делах‚ шуна хаа и Дела таIзар дарехь чIогIа вуйла
Хьаьждехкаран  билгалдаьхна  беттанаш ду. Цу хенахь хьаьж- дихкинчунна – зудчуьнца /гергара/ юкъаметтиг хилар а‚ Iесалла а‚ къийсар а ца мега хьаьждехкарехь. Аш муьлхха а дина дика Ша хууш ма ву и Дела. Шайца сурсаташ эца некъана (хьаьждехка доьлхуш). Ткъа уггар дика сурсат – Делах кхерар ду. Сох кхера‚ хIай хьекъал дерш
Шуна къа дац‚ аш шайн Делера диканаш лехча. Шаьш Iарафатера охьадаьхкича,  Дела хьахаве сийдолчу машIарехь. Хьахаве И /дика/‚ Цо шу /нийсачу новкъа/ нисдаре терра‚ шу хиллехь а цул хьалха тиллабелллачарех
ТIаккха лела нах лелачухула‚ Деле гечдар а деха. И Дела гечдеш верг а‚ къинхетаме верг а ву
Шаьш хьаьждехкар кхочушдина девлча‚ хьехаве и Дела‚ шаьш шайн дай хьехабарах терра‚ я кхин а чIогIа. Нахах ма бу олурш: 'ХIай тхан Кхиош-кхобург‚ ло тхуна дуьненахь' /диканаш/ – ма дац царна эхартахь дāкъа
Царах бу олурш а: 'ХIай тхан Кхиош-кхобург! Ахь тхуна лōлахь дуьненахь а диканаш‚ эхартахь а диканаш‚ Ахь тхо ларделахь цIеран Iазапах'
Царна ма ду дāкъа шайна карадинчух. И Дела ма ву хьесап дарехь  сиханиг
Дела хьехаве  масийтта дийнахь. Шина дийнахь /баьрзанашна т тIулгаш кхиссина дIаваха/ сихвеллачунна къа дац‚ (кхоалгIачу денна) тIаьхьависинчунна а къа дац – къа дац /Делах/ кхоьруш волчунна. Делах кхералаш‚ шуна хаалаш шаьш Цунна тIе дIагулдийр дуйла
Адмашна юккъехь ишттаниг а ву, ша дуьненан дахарехь шен къамелаца хьо цецвоккхуш верг‚ даг чохь долчунна Дела теш хIоттош  – и ма ву луьра мостагI
/Хьох/ дIа ма къаьсттинехь, сихло иза (мунепикъ) лаьтта тIехь пасад хIуманаш дан‚ хIаллакдо цо охана а‚ даьхни а‚– Далла ца деза пасад хIума
Шега аьлча: 'Кхера Делах!' –куралло схьалоцу иза къа латорца. Цунна кхачо йийр ю жоьжахатино‚ –ма вон ю-кх /и санначарна/  нисйина меттиг
Нахах ишттаниг а ма ву,  Дела реза хилар лоьхуш шен са духкуш верг.  Дела ма ву къахеташ /Шен/ лех
ХIай ийман диллинарш! ЧугIо исламна кхоччуш. Шу ма хIитта шайтIанан ларашна тIаьхьа – и шуна билггала мостагI ма ду
Шайга хIара билгалонаш кхаьчначул тIаьхьа шу галдовлахь – шуна хаалаш: и Дела веза ву /бекхам барехь/‚ хьекъале ву /гIуллакхаш дIадахьарехь/
Уьш /ислам дин тIе ца лоцурш/ хьоьжуш бу-техьа Дела шайга варе мархашна юккъехула‚ иштта маликаш а /шайга дахкаре Iазап дохьуш/‚ тIаккха /Iазапан/ гIуллакх кхочушхиларе? Деле дIадоьрзуш ма ду гIуллакхаш
Ахь хатта Исраилан кIенташка, мел дахкийтина Оха цаьрга билгала долу делилаш. Делан ниIмат хуьйцучунна‚ шега и деъначул тIаьхьа – и Дела ма ву таIзар дарехь чIогIа верг
Цатешачарна хаздина дуьненан дахар‚ уьш боьлуш бу тешачарех. Баккъалла а, /Делах/ кхоьрурш царна тIехь хир бу къематдийнахь. Дала рицкъ ма ло Шена луучунна хьесап а доцуш
Нах хилла цхьана умматехь‚ тIаккха /уьш тиларчу бахча/ Дала бахкийтира,  шаьш кхаъ боккхуш хилла болу‚ кхерам тосуш хилла болу пайхамарш‚ цаьрца доссийра бакъдолчуьнца жайна‚ цаьрга нахана юккъехь хьукам дайта церан хилпало хиллачохь. Цу чохь хилпало-м ца хили и /Делан жайна/ шайга деллачеран бен‚ шайга билгалонаш кхаьчначул тIаьхьа вовшашна юккъехь хьагI хиларна.  Дала Шен пурбанца нисбира ийман диллинарш  (жайнан оха) берш шеца хилпалонехь хиллачу бакъдолчунна тIе. И Дела ма ву нисвеш Шена луург нийсачу новкъа
Шуна моьтту шаьш ялсамане гIур ду /хIай бусалбанаш/ шул хьалха баханчарна (бусалбанашна) тIедеънарг шайна т  а ца догш? Лецна хилла уьш баланаша а‚ цамгарша а‚ дегнаш Iийжира церан‚ элчано а‚ цуьнца цхьана ийман диллинчара а олуш: 'Маца хир ду Делера гIо?' – Хъ! Баккъалла а, Делера гIо  герга ма ду!
Цара хьоьга хоьтту: 'ХIун лур ю сагIина?' Ахь āла: 'Аш сагIина доккхуш долу дика хма - /даккха/  дена-нанна а‚ гергарчарна а‚ боберашна а‚ мискачу нахана а‚ некъахочунна а. Аш деш долу дика Дела хууш ву'
Шуна тIедиллина тIом бар. Иза шуна ца деза хIума ду. Шуна ца деза тарло цхьа хIума, и шуна дика а долуш. Шуна деза тарло цхьа хIума, и шуна вон а долуш. И Дела хууш ву‚ шу хууш дац
Цара хьоьга хоьтту безачу баттах лаьцна‚ цу чохь тIом барх. Ахь āла: 'Цу чохь тIом бар – доккха къа ду. Ткъа Делан некъах /нах/ духатохар а‚ Цунах цатешар а‚ Деза Маьждигах /нах духтохар/ а‚ цуьнан нах цу чуьра арабахар кхин доккха ду Далла гергахь'. Питана доккха ду тIом барал а. Уьш (керстанаш) совцур бац тIом бечуьра шу шайн динах дIадерзийча бен‚ шайн ницкъ кхачахь. Шух шен динах дIавирзина керста хьолехь велларг – уьш бу шайн Iамалш яйнарш дуьненахь а‚ эхартахь а. Уьш бу жоьжахатин дай‚ уьш цу чохь гуттар лаьттар бу
Баккъалла а, ийман диллинарш а‚ хIижар динарш а‚ Делан новкъахь къийсам латтийнарш а – уьш догдохур долуш бу Делан къинхетаме. И Дела ма ву гечдеш верг а‚ къинхетаме верг а
Цара хьоьга хоьтту чагIарх а‚ майсирх а лаьцна‚ ахь āла: 'Царна чохь доккха къа а ду‚ нахана пайданаш а бу. Царна чохь долу къа доккха ду царна чохь болчу пайданал'. Юха а хоьтту цара хьоьга: 'ХIун доккхур ду шаьш сагIина?' Ахь āла: 'Совдаьлларг'. Иштта Дала билгалйоху шуна билгалонаш‚ шу хилийтархьама ойла еш
Дуьненахь а‚ эхартахь а /долчу гIуллакхех/. Цара хьоьга хоьтту боберех лаьцна. Ахь āла: 'Маслахьат дар дика ду царна'. Аш уьш вовшахтоьхча – уьш шун вежарий бу. И Дела хууш ма ву харцо йийриг а‚ нийсо йийриг а. Далла лиънехьара‚ Цо хало йийр яра шуна. Баккъалла а, Дела ма ву веза верг а‚ хьекъале верг а
Аш ма балабе Делаца накъост луьйцу зударий цара ийман диллалц. Тешаш йолу лай тоьлуш ю Делаца накъост лоцучу зудчул‚ цо (Делаца накъост лоцуш йолчо) шуьга тамаша байтахь а. Делаца накъост лоьцучу божаршка а ма бахийта /бусалба/ зударий цара ийман диллалц. Тешаш волу лай тоьлуш ву Делаца накъост лоцучу стагал‚ цо шуьга тамаша байтахь а. Цара кхойкху жоьжахате‚ Дала кхойкху ялсамане а‚ Шен лаамца гечдаре а. Цо билгалйоху Шен билгалонаш нахана‚ уьш хилийтархьама ойла еш
Хьоьга хоьтту цара зударийн цIано йохарх‚ ахь āла: 'Иза бāла хьегар ду'. ЦIано йоьхначу хенахь зударех дIакъаста‚ царна герга ма гIо, уьш цIанбаллалц. Уьш цIанбелча‚ гIуо царна улло‚ Дала шайна ма хьеххара. Баккъалла а, цу Далла ма беза тōба динарш‚ Цунна ма беза цIена берш
Шун зударий – шун /оханан/ аре санна бу /шуна/. Шайн /оханан/ аренга г шайна ма луьу. /Диканиг/ хьалха даккха шайна. Делах кхера‚ шуна хаа‚ шу Цунна дуьхьалкхетарг хилар. Ахь кхаъ баккха ийман диллинчарна
И Дела шайн дуйнийн Iалашо  ма хилийта диканиг ца дан а‚ /Делах/ ца кхера а /вониг деш/‚ нахана юккъехь маслахьат ца дан а. И Дела хезаш верг  а‚ хууш верг  а ву
Дала бехке ца лоцу шу даьсса дуйнех‚ шун дагахь доцуш и хиллехь‚ амма Цо бехке лоцу шу шун дегнаша динчунна. И Дела гечдеш а‚ собаре а ма ву /Шен лешна къинош ма диннехь зап ца деш, царна тōба дан (дохко довла)  хан луш/
Шайн зударшна герга гIур дац аьлла дуй биинчарна тIехь ду беа баттахь ларвалар. ТIаккха уьш дохкобовлахь – и Дела гечдеш верг  а‚ къинхетаме верг а ву
Нагахь санна зударий бита сацам церан хилахь – и Дела хезаш а‚ хууш а ву
Битина болу зударий хьовсур бу кхузза «къиръ» чекхъяларе. Мегаш дац царна шайн кийрахь Дала кхоьллинарг хьулдан‚ шаьш Делах а, тIаьххьарчу дийнах а тешаш белахь. Церан маройн бакъо ю  уьш юхаберзо цу чохь, уьш лууш белахь маслахьат дан‚ церан (зударийн) бакъонех терра декхарш а ду диканца юкъаметтиг лелаярца.. Марой даржехь царал лакхара бу. И Дела ша веза верг а‚ хьекъале верг а ву
Къастар шозза ду‚ цул тIаьхьа – нийсонца юхаерзор ю /зуда/‚ я диканца дIайохуьйтур ю. Шуна хьанал дац аш дIаделлачух хIумма юхаэца. Мегар ду уьш кхоьруш хилахь Делан дозанаш ца лардарна. Шу кхоьруш делахь цара шиммо а Делан дозанаш ца лардарна‚ царна шинна а къа дац зуда мехах паргIат яьлча. Уьш ду Делан дозанаш‚ уьш дōха ма делаш. Делан дозанаш дōхош берш – уьш зулам деш берш бу
Нагахь санна зуда йитахь /кхузза/‚ цул тIаьхьа цунна и хьанал яц‚ кхечуьнга и маре йодахь бен. ТIаккха цо (и шолг яханчо) и йитича‚ цу шинна а къа дац шаьш цхьанакхетча‚ шайна Делан дозанаш ларлур ду аьлла хетахь. Уьш ду Делан дозанаш‚ Цо билгалдеш долу хууш долчу къомана
Аш зударий /цкъа я шозза/  битина болуш‚ церан хан тIекхаьчча – совцабе уьш дикачу агнца‚ я дIабахийта уьш дикачу агнца. Аш  ма совцабе уьш зуламца – тIаккха аш дозанаш талхор ду. И дēчо шена зулам до. Делан аяташ забаре ма лера. Аш дагадаийта шайна хилла долу Делан ниIмат а‚ Цо шеца шуна хьехам беш долу Ша шуьга доссийна долу Жайна а‚ /шуна делла долу/ хьекъалалла а. Шу Делах кхера‚ шуна хаалаш и Дела массо а хIума хууш вуйла
Аш зударий битина‚ церан хан гергакхаьчча‚ аш новкъарло ма елаш царна шайн марошка юхаберзан‚ уьш вовшашна реза хиллехь дикачу агнца. И хьехам беш бу шуна‚ шух Делах а‚ тIаьххьарчу дийнах а тешаш волчунна. Иза хьекъале а ду шуна‚ цIена а ду. И Дела хууш ву‚ шу хууш дац
Наноша дакхадойла шайн бераш дуьззина шина шарахь и дакхадар кхочушдан лууш волчунна (марана). Шена бер динчунна тIехь ду – зударшна даа хIума а, тIедуха хIума латтор  нийсонца. Цхьанна адамна тIедуьллуш дац шен ницкъ ца кхочург. Нанна зен ма дойла шен бер бахьанехь‚ шена бер динчунна (беран дена) а зен ма дойла шен бер бахьанехь. /Ден/ ирс оьцучунна – цуьнга терра (да веллехь, цу беро цуьнгара эцначу ирсана юккъера вакхочунна мах лойла беран верасо). Царна шинна а лаахь дакхор юкъахдаккха вовшийн реза хиларца а‚ дагабовларца а – къа дац царна. Шуна лаахь шайн бераш дакхо кхин зуда лаха, шуна къа дац аш цунна мах белча даггара. Шу Делах кхералаш‚ шуна хаалаш и Дела аш дийриг гуш вуйла
Шух дIакхелхина шайл буха зударий битинарш – церан зударий хьовсур бу беа баттахь а‚ итт дийнахь а. И хан тIекхаьчча‚ шуна къа дац цара шайх динарг бахьанехь диканца. И Дела аш дийриг дика хууш ву
Къа дац шуна /хIай божарий/ аш шайн захало цу зударшка дIахьедича а‚ я къайладаьккхина шайгахь дитича а. Далла хаьа, баккъалла а, шуна уьш (зударий) дагабогIур буйла. Мухха делахь а‚ ваIда ма е царна къайлаха‚ нийса дош олуш бен. И ялор чIагI ма де яздинарг шен ханна тIекхаччалц. Шуна хаалаш‚ и Дела хууш вуйла шун дагахь дерг. Цунах ларлойла шу. Шуна хаалаш‚ и Дела гечдеш а‚ собаре (къа дича, таар дар тьхьатоттуш) а вуйла
Къа дац шуна аш зударий битича /цаьрца мах хьахийначул тIаьхьа/ шаьш царна гергадахана а доцуш, я урдон мах хадийна дIабелла а боцуш. /Ишттачу хьолехь и зударий битинчо/ луо царна шайна пайденна цхьацца хIума: хьал долчо – шен тароне хьаьжжина, хьал доцчо – шен тароне хьаьжжина, гIиллакхца пайденна хIума. Иза хьакъ ду хIор шен Iамал дика хилийта луучу стагана тIехь
Аш уьш (зударий) битахь‚ шайн цаьрца гергарадахар а хилла   доцу‚ ткъа шайна урдон мах хадийна болу – шаьш хадийначул ах урдон мах лур бу аш царна. Лур бац‚ нагахь цара (зударша), я зуда ялор-йитар шайн карахь долчара /ца боьхуш/ битахь. Аш мах ца оьцуш битар (урдох хIумма юха цадаккхар) герга ду /Делах/ кхоьруш хиларна. Аш диц ма де вовший юккъехь долу дозалла. Баккъалла а, и Дела аш дийриг гуш ву
Ларде ламазаш а‚ юккъера ламаз а‚ дIахIитта Далла муьтIахь хилла
Шайна кхерам хилахь – ламазаш де шаьш /когаштхь/ гIаш доьлхушшехь я  /цхьана хманна т/хевшина доьлхушшехь. Шаьш кхерамах хьалхадевлча‚ Дела хьехавелаш‚ Цо шайна Iамадеш ма-хиллара шуна ца хууш хилларг
Шух дIакхелхинчара шайл буха зударий а битина, шайн зударшна весет дина царна оьшуш долу хма дуьтийла цхьа шо дуззалц. Уьш арабовлахь‚ шуна къа дац цара шайлахь динчунна диканца. И Дела веза верг а‚ хьекъале верг а ву
Битинчу зударшна совгт лур ду хазачу гллакхехь‚ Делах кхоьручарна и далар хьакъ долуш
Иштта билгалдоху Дала шуна Шен аяташ шу хьекъале хилийтархьама
Хьуна ца хаъа /хIай Мухьаммад/ баларх кхерабелла шайн цIеношкара бевдда арабевлачу эзарнашна хилларг? Дала цаьрга элира: 'Ле шу!' /Уьш белира/, тIаккха Цо уьш денбира. Баккъалла а, и Дела къинхетам болуш ма ву нахах, амма дукхахболчу наха баркалла ца олу
Къийсам латтабе  Делан новкъахь. Шуна хаа‚ и Дела ша хезаш верг а‚ хууш верг а вуйла
Далла хаза декхар делларг милла велахь а‚ Цо масийттаза алсамдоккхур ду цунна и. И Дела ша рицкъ дIакъовлуш верг а ву‚ дIахоьцуш верг а ву‚ Цуьнга шу дIадерзор долуш а ду
Хьоьга ца кхаьчна Исраилан кIентех /цхьана/ элаша Мусал тIаьхьа шайн пайхамаре аьлларг? 'Ваийта тхуна паччахь‚ оха Делан новкъахь тIом бийр бу'-ма элира цара. Цо элира: 'Шу хила тарло-те‚ шайна тIе тIом бар диллича‚ и ца бан дохкуш?' Цара элира: 'Оха хIунда ца бо Делан новкъахь тIом‚ тхо тхешан цIеношкара а, тхешан доьзалех а арадаьхна хилча?' Царна тIом бар тIедиллича‚ юхабевлира уьш‚ царах цхьа кIеззиг берш боцурш. И Дела бевзаш ма ву зулам деш берш
Церан пайхамара цаьрга элира: 'Дала ваийтина шуна ТIалут‚ паччахь хилла'. Цара элира: 'Цо хнда дан деза тхуна тIехь паччахьалла? Тхо хьакъ ду цул паччахьалла дан. Шортта даьхни а ца делла цунна'. Цо элира: 'Дала и хаьржина шуна тIехь‚ Цо и совваьккхина Iилманехь а‚ дегIехь а. Дала паччахьалла луш ду Шена луучунна. И Дела /Шен къинхетамца массо а/ чулоцуш ву‚ Ша хууш а ву  /и къинхетам хьанах бан беза/'
Церан пайхамара цаьрга элира: 'Цуьнгахь паччахьалла хиларан билгало ю шуна тIорказ дарца‚ шена чохь шун Кхиош-кхобучуьнгара сакинат долуш‚ Мусан а‚ ХIарунан а доьзало бухайитина цхьацца хIуманаш йолуш- маликаша дахьар ду иза'.  Баккъалла а, цу чохь делил ма ду шуна‚ шу муъманах хиллехь
ТIалут шен эскарца араваьлча‚ цо элира: 'Дала шу зуьйр долуш ду хица: цунах хи мелларг сох вац (сан эскарца гIазоте гIур вац). Цунах чам ца баьккхинарг‚ шен куьйга эцна цхьа кана доцург‚ и сох ву (и гIур ву гIазоте)'. Цара цунах хи мелира‚ цхьа кIеззиг берш боцучара. Иза  (ТIалут) а, цуьнца /Делах/ тешаш хилларш а дIабахча‚ цара элира: 'Вайн ницкъ кхочур бац тахана Джалутана а‚ цуьнан эскарна а тIехь'. Шаьш Далла дуьхьалкхетарг хиларх тешнаболчара элира: 'Мосазза жимачу тобано йоккха тоба эшийна Делан лаамца. Баккъалла а, Дела ма ву собаре болчаьрца'
Джалутана а‚ цуьнан эскарна а уьш гучубевлча‚ цара элира: 'Тхан Кхиош-кхобуш верг! Ахь собар лолахь тхуна‚ чIагIбелахь тхан когаш‚ гIо делахь тхуна ца тешаш долчу къомана тIехь толам баккха'
Делан лаамца цара уьш эшийра. Давуда вийра Джалут. Дала цунна паччахьалла а‚ хьекъалалла а делира‚ Iамийра цунна Шена луург. Дала нах цхьаберш вовшашца ларбеш бацахьара‚ латта галдерадара (керстанаш толарца, бусалбанаш байарца, маьждигаш дохорца),  делахь а, и Дела ву комаьршаллин да дерриге а Iаламашна тхь
Уьш Делан аяташ ду‚ Оха хьуна доьшуш бакъонца. Баккъалла а‚ хьо ма ву /Дала/ бахкийтинчарех
Уьш бу элчанаш.   Оха царах цхьаберш вукхарал базбина. Царах ву Дала шеца къамел динарг а‚ Цо айбина царах цхьаберш даржашкахь. Оха елира Марьяман кIанте Iийсага а билгалонаш‚ чIагI а вира Оха и сийдолчу сица. Далла лиъна хиллехьара‚ тIом бийр бацара царал (элчанел) тIаьхьа хиллачара шайга билгалонаш дIакхаьчначул тIаьхьа. Делахь а, цхьа барт ца хилла церан – царах бу тешарш  а‚ царах бу цатешарш  а. Далла лиъна хиллехьара‚ тIом бийр бацара цара‚ амма Дала до Шена луьург
ХIай иман диллинарш! Харжаш е /Делан новкъахь/ Оха шайна деллачу рицкъанах‚ шена чохь йохка-эцар а‚ доттагIалла а‚ шапаIат а хир доцу де тIекхачале. Цатешарш – уьш бу-кх зуламхой
АллахI (Шен ц йолу цхьа Дела) ву – кхин Дела вац И воцург‚ дийна ву И‚ Ша дIахIоьттина ву‚ наб озор а наб яр а доцуш.  Цуьнан ду стигланашкахь дерг а‚ лаьттахь дерг а. Цхьа а ма вац Цунна гергахь шапаIат дийр долуш‚ Цуьнан лаамца бен. Царал хьалха хилларг хууш ву И‚ тIаьхьа хиндерг а /хууш/ ву. Цуьнан Iилманан хIуманна а тIекхуьур ма бац уьш, Цунна луучул  бен. Шуьйра хилла Цуьнан курсий стигланаш а, латта а чу лоцуш. Уьш Iалашъярехь хIумма а хало ца хуьлу Цунна, И лекха верг а‚ сийлахь – веза верг а ву
Ницкъ бийр бац динехь; нийса некъ къастабелла харц некъах. ТIагIутах ца тешаш‚ Делах тешнарг – и лаьтташ ву ша хедар йоцчу чIогIачу уьйраца. И Дела ша хезаш верг а ву‚ хууш верг а ву
Дела ву тешаш болчеран вали. Цо уьш арабоху боданера серлонга. Ца тешаш берш – церан авлияаш тIагIуташ ду, цара боху уьш серлонгара бодане. уьш ма бу цIеран дай‚ уьш цу чохь гуттар а лаьттар ма бу
Хьуна хаий  ИбрахIимца  и  Кхиош-кхобучух лаьцна къуьйсуш хиллачух‚ Дала шена паччахьалла делла хиллачу?  ИбрахIима аьллера: 'Сан Кхиош-кхобург ву Ша дендеш а‚ долуьйтуш а верг'. Цо (Намруз паччахьа) элира: 'Ас ден а до‚  дала а долуьйту'. ИбрахIима элира: 'Дала малх боуьйту малхбалехьахула‚ ахь баийтал и малхбузехьахула'. ТIаккха вуьйхира цатешарг. Дала нис ца до зуламе долу къам
Я /хаьий хьуна/   цхьана эвлана уллохула воьдучух хилларг,    тхевнаш т а хирцина, йохийна хиллачу? Цо элира: 'Муха денйийр ю хIара Дала еллачул тIаьхьа!?' Дала и валийтира бIешарна‚ тIаккха денвира. Элира /Дала/: 'Мел лаьттира хьо?' Цо элира: 'Со лаьттира /велла/ цхьана дийнахь я эха дийнахь'. Цо (Дала) элира: 'ХIан-хIа‚ хьо лаьттира бIешарахь‚ хьо хьажал хьайн кхачане а‚ маларе а – хийца ца делла уьш‚ хьо хьажал хьайн вире‚ Оха цхьа делил хуьлуьйтур ду хьох нахана. Хьажал хIинца даьIахкашка‚ Оха уьш муха денйо‚ тIаккха царна тIе дилха  дуьллу'. И шена билгалдаьллачул тIаьхьа‚ цо элира: 'Суна хаьа Дела массо а хIуманна тIехь ницкъ кхочуш вуйла'
ИбрахIима аьллера: 'Сан Кхиош-кхобург‚ гайтахь суна‚ Ахь муха денбо белларш'. Цо (Дала) элира: 'Хьо ца теша ткъа?' Элира /ИбрахIима/: 'Теша‚ делахь а‚ дог чIагIдалийтархьама'. /Дала/ элира: 'ХIета‚ схьаэца диъ хьоза‚ хьайна тIедаладай‚ дакъош де царах. ТIаккха хIор ламанна тIе цхьацца дакъа дилла царах‚ тIаккха уьш тIекхайкха хьайна – сихха тIедогIур ду хьуна уьш‚ хьо хууш хилалахь и Дела Ша веза верг а‚ хьекъале верг а вуйла'
Шен долахьдерг Делан новкъахь даьккхинчун масал ду‚ буьртиган масалх тера: цо схьабалийтина ворхI кан‚ хIор кена чохь бIе буьртиг болуш. Цу Дала алсам ма доккху Шена луучунна‚ и Дела шорто йолуш верг а‚ хууш верг а ма ву
Шайн долахьдерг Делан новкъахь доккхуш берш‚ тIаккха шаьш даьккхинчунна тIаьхьа тIехдеттарш а‚ бехкаш а ца дохуш‚ царна шайн мēла ма бу шайн Кхиош-кхобучун гергахь. Кхерам а хир ма бац царна‚ уьш сингаттаме а хир ма бац
Хаза дош а‚ гечдар а тоьлуш ду шена тIаьхьа бехк боккхуш долчу сагIанал‚ и Дела хьал долуш а‚ собаре а ма ву
ХIай ийман диллинарш! ХIаллак ма де шайн сагIанаш тIехдеттаршций‚ бехкашций‚ ша Делах а‚ тьххьарчу /къемат/дийнах а тешаш а воцуш, шен долахьдерг нахана гайтархьама /сагна/ доккхучух тера. Цуьнан масал ду шена тIехь латта долчу шерачу тIулгах тера: шена тIе чIогIа догIа дилхича - и бисира шерра /шена тIера латта дIадаьлла/. Ницкъ кхочур бац царна шаьш гулдинчух /цхьа а/  хIуманах /пайдаэца/.  Дала нис ца до ца тешаш долу къам
Дела реза хиларе догдохуш, /иймана тIехь/ шаьш чIагIдалархьама шайн дōлахьдерг /сагIина/ доккхучеран масал тера ду басахь йолчу бешах: шена тIе чIогIа догIа дилхича‚ стоьмаш  дуккха алсамбуьйлуш. ЧIогIа догIа ца дагIахь а, догIа серсаш, /цунах а тоам хуьлуш/. И Дела цара лелориг гуш ма ву
Шуна цхьанна а луур дарий шен хурманийн а‚ кемсийн а беш хила‚ шена бухахула хиш  а лелаш‚ массо а стом шена чохь а болуш‚ тIаккха шен кегий доьзал а  болуш и воккха  хилча‚  чохь цIе йолу чIогIа мох баьлла‚ цо и ягаян? Иштта билгалдоху Дала шуна аяташ‚ шу хилийтархьама ойла еш
ХIай ийман диллинарш! СагIина ло‚ шайна карадеаначу  цIенчух‚ Оха шайна лаьттах схьадалийтинчух а. Аш сагIа доккхуш шун Iалашо ма хуьлийла боьханиг‚ аша а оьцур ма яцара и /шайна елча/ бIаьргаш хьаббийна бен. Шуна хаалаш‚ и Дела вуйла хьал долуш а  /Шена шун сагнаш ца оьшуш /‚ хастаме а /дика мал йинчунна хаза ял луш/
ШайтIано кхерамаш туьйсу шуна къоьлаллица‚ хьоьху шуна ирчаниг. Дала ваIда йо шуна Шегара гечдар а‚ комаьршалла а. И Дела /Шегахь/ шорто йолуш а ву‚ хууш а ву
Шена луучунна хьекъалалла луш ву И‚ (Цо)  шена хьекъалалла делларг – шена дуккха а диканаш делларг ву-кх. Оцунах ойла-м ца йо хекъалдолчара а бен
Аш хIума сагIийна елча, я муьлха нузар дича – баккъалла а, Дела и дика хууш ма ву. Ма хир бац зуламхошна гIоьнчий
Аш сагIанаш  /нахана/ гуш дāхахь – дика ду иза. Аш уьш къайлаха  дāхахь‚ пекъаршна лахь – и ду шуна тоьлуш дерг‚ цо дойур ду шуна шун вонаш. И Дела аш дийриг дика хууш ма ву
Хьуна тIехь дац уьш нийсачу новкъахь хилар‚ амма Дала нисво Шена луург. Аш сагйна мел даьккхинарг – шуна шайна ду. Аш ца доккху и Делан юьхье сатуьйсуш а бен. Аш мел даьккхинчу сагнйа бекхам хир бу шуна‚ зулам дийр дац шуна
Пекъарашна /ло сагIанаш/‚ шаьш Делан новкъахь /шайн чгнаша/ совцийна болчу‚ ца кхуьу уьш лаьттахула кхерста. Цахуучунна моьтту уьш хьал долуш бу‚ уьш /сагIа/ ца доьхуш болу дела. Хьуна бевзар бу уьш шайн Iаламаташца‚ тIехIоьттина /сагIа/ ца доьху цара нахе. Муьлхха а диканиг аш /сагIинйа/ даьккхича – баккъалла а, Дела и дика хууш ма ву шуна
Шаьш шайн дōлахьдерг /сагIийна/ доккхуш берш буса а‚ дийнахь а‚ къайлаха а‚ гуш а – царна шайн мēла хир бу шайн Кхиош-кхобучун гергахь‚ царна кхерам а хир ма бац‚ уьш сингаттаме а хир ма бац
Шаьш риба дууш берш гIовтур ма бац ша шайтIано ьвдинарг гIоттуш санна а бен. Иза ду цара аларна: 'Йохка-эцар рибах тера ду'. Йохка-эцар хьанал дина Дала‚ риба хьарам дина. Шега шен Кхиош-кхобучуьнгара хьехам а беъна, сецнарг – цунна хьалха ддахнарг ду‚ цуьнан гIуллакх Деле дIадоьрзу. Юха а цунна тIевирзинарг – уьш цIеран дай бу‚ цу чохь уьш гуттар лаьттар бу
ДIадойу Дала риба‚ кхиадо сагIанаш. Цу Далла ца веза массо а тх цатешарг а‚ къинош дийриг а
Баккъалла  а, ийман диллинарш, /тккха/ дика Iамалш йинарш‚ ламаз хIоттадеш берш‚ закат луш берш – царна мēла бу шайн Кхиош-кхобучун гергахь‚ кхерам а хир ма бац царна‚ уьш сингаттаме а хир ма бац
ХIай ийман диллинарш! Кхера Делах‚ дита шаьш /юхалург деллачунна/ т доккху  риба‚ шаьш /Делах/ тешаш хиллехь
И аш ца дахь – Делера а‚ Цуьнан элчанера а тIом кхайкхабе. Аш тōба дахь – шуна шайн дōлахьдолчун коьртехь хилларг  ду: аш зулам дийр дац /риба доьхуш/ – шуна а зулам дийр дац /аш делларг эшош/
Цуьнгахь хало хилахь – атта хиллалц тIаьхьатоттур ду /декхар схьадехар/‚ аш и /дерриг я цунах цхьадерг/ сагIина дитахь – дика ду шуна‚ шу хууш хиллехь
Шу кхера дийнах‚ шена чохь шу Далла тIе дIадуьгур долчу‚ тIаккха массо а сина ша карадиначуьнца бекхам бийр бу‚ царна зулам дийр дац
ХIай ийман диллинарш! Шаьш вовшашкара декхарш оьцуш цIе тоьхначу ханна – дIаязде уьш. Яздойла шуна юккъехь яздечо нийсонца. Яздийриг дуьхьал ма хуьлийла яздан‚ Дала ша Iамийна ма хиллара. Цо яздойла‚ шена тIехь декхар долчо дIадуьйцийла. Делах – шен Кхиош-кхобучух кхоьрийла и /харц дийца/‚ хIумма а ма эшадойла цо цунах. Нагахь санна и шена тIехь декхар дерг хилахь тIалам боцуш я заьIап‚ ша дIадийца ца луш‚ – цуьнан верасо дуьйцийла нийсонца. Шайн божарех шина теше тешалла а дайта‚ ши боьрша стаг ца хилахь – цхьа боьрша стаг а‚ ши зуда а‚ шаьш царна тешаш хила реза долчу‚ царах (зударех) цхьаъ тилалахь а – вукхо цунна дагадоуьйтур ду. Тешаша дуьхьало ма йойла /тешалла дан/ шаьш кхайкхинчу хенахь. Аш мало ма йойла и /декхар/ дIаяздан‚ жима делахь а‚ доккха делахь а шен хан тIекхаччалц. Иза мелхо а нийса ду Далла гергахь‚ чIогIа ду тешаллина‚ герга ду шуна шеко ца хиларехь. Нагахь и хилахь лаьтташ йолу йохка-эцар‚ аш вовший юккъехь дIахьош йолу‚ – и ца яздарх къа дац шуна. Тешаш хIиттабе шаьш йохка-эцар еш. Яздеш волчунна а зен ма дойла‚ тешана а. Аш и дахь – и шуьца песакъалла хилар ду. Шу кхера Делах‚ Дела шу Iамадеш ву. И Дела массо а хIума Ша хууш ву
Шу новкъахь хилла‚ шуна яздан стаг ца каравахь – кара хIума ло закъалтана. Шух цхьаболчара вукхарна тешамна хIума елча – шена тешамна елла хIума юхаерзайойла цо‚ шен Делах – шен Кхиош-кхобучух – кхоьрийла иза /и юха ца ерзаян/. Аш ма хьулделаш тешалла‚ и хьулдийнарг – шен даго къинош дийнарг ву. И Дела аш дийриг хууш ма ву
Делан ду стигланашкахь дерг а‚ лаьттахь дерг а‚ аш гучудаьккхича а шайгахь дерг‚ я хьулдича а – и хьесап дийр ду шуна Дала. Шена луучунна гечдийр ду Цо‚ Шена луучунна Iазап дийр ду. И Дела массо а хIуманна тIехь ницкъ кхочуш ма ву
Элча тийшира шен Кхиош-кхобучуьнгара шега доссийнчух‚ муъманах а тийшира. Массо а  тийшира Делах а‚ Цуьнан маликех а‚ Цуьнан жайнех а‚ Цуьнан элчанех а. /Олу муъманаха/: “Цуьнан элчаний юккъера цхьа а къаста ца во оха”. ТIаккха цара элира: 'ЛадоьгIна оха‚ муьтIахь хилла тхо. Ахь гечделахь тхуна‚ тхан Кхиош-кхобург‚ Хьоьга ду-кх дIадерзар'
Сина тIе ца дуьллу Дала цунна ницкъ кхочург бен. Цунна – ша карадийнарг ду‚ цунна дуьхал а – ша карадийнарг ду. 'Тхан Кхиош-кхобург‚ Ахь тхо бехке ма лацалахь тхо дицделча а‚ я гIалатдаьлча а. Тхан Кхиош-кхобург‚ Ахь тхуна тIе ма йиллалахь хало‚ Ахь тхол хьалхабаханчарна тIе йилларх терра. Тхан Кхиош-кхобург‚ Ахь тхуна тIе ма диллалахь тхуна шена тIехь ницкъ цакхочург‚ хьалхадахалахь тхо‚ гечделахь тхуна‚ къинхетам а белахь тхох‚ Хьо ву тхан верас‚ гIо делахь тхуна ца тешачу къомана тIехь'. (Иштта деха боху Дала муъманахе)
Алиф-лам-мим
Аллах/цхьа Дела/ ву‚ кхин дела вац  И бен‚ Ша дийна ву‚ гуттар лаьтташ ву /Шен лейн гIуллакхаш кхочушдеш/
Цо хьоьга диссийна хьакъ-бакъ а долуш‚ шел хьалха хилларг бакъдеш а  долу жайна (Къуръан). Цо доссийна/Мусага/ Таврат а, / Iийсага / Инжил а
Хьалха нийса некъ хилла долу нахана‚ Цо доссийна Фуркъан. Баккъалла а, Делан аятех ца тешаш берш – царна ма ду чIоIа  Iазап. И Дела ма ву ша веза верг- бекхаман да
Баккъалла а, и Дела ма ву Шех хIумма а къайлаер йоцуш, лаьттахь а, стиглахь а
И ву шу кепе дерзийна беран цIа чохь (ненан кийрахь) Шена ма луьу‚ кхин дела вац И бен‚ Ша веза верг а‚ хьекъале верг а ву И
И ву хьоьга  жайна доссийнарг‚ цуьнах ду хьикмате аяташ – уьш (хьикматенаш) жайнин нана ю‚ кхидерш – цхьатерранаш ду. Амма шайн дегнашкахь дIатовжар дерш – уьш тIаьхьахIуьтту цу чуьра (Делан сибат) цхьана хманех  тардеш  долчарна питана лоьхуш а‚ уьш даста гIерташ а. Уьш даста ма ца хаьа Далла Шена бен. Шаьш Iилманчохь кIаргбеллачара олу: 'Тешна тхо цунах‚ дерриге а ду тхан Кхиош-кхобучуьнгара'. Ойла-м ца йо шайн хьекъал долчара бен
/Олу ийман диллинчара/: 'Тхан Кхиош-кхобург‚ Ахь тхан дегнаш дIа ма товжаделахь, Айхьа тхо нисдинчул тIаьхьа‚ Хьайгара къинхетам лōлахь тхуна‚ баккъалла а, Хьо ма ву /шортта/ луш верг‚
Тхан Кхиош-кхобург‚ Хьо ма ву нах гулбийр берг шегахь шеко йоцчу /къемат/ денна‚ баккъалла а,  Дала ца йохайо ваIда'
Баккъалла а, цатешнарш – церан бахамо а‚ церан доьзало а Делера (Цуьнан Iазапах) хмма а хьалхабохур ма бац уьш. Уьш ма бу /жоьжахатин/ цIеран ягориг
ФирIавнан доьзалан Iадатах терра‚ царал хьалха хиллачеран Iадатах терра: харцдира цара Тхан аяташ – Дала схьалецира уьш шайн къинош бахьанехь. И Дела таIзар дарехь чIогIа ма ву
Ахь āла цатешначаьрга: 'Эшор а ду шу‚ жоьжахатина чу лохкур а ду шу'. – Ма вон мотт бу-кх иза
Шуна делил дара-кх вовшашна дуьхь-дуьхьал яхна хиллачу  шина тобанехь: цхьа тоба тIом беш Делан новкъахь‚ важа – цатешаш ерг. Царна уьш гуора шайл шозза алсам бIаьргаца. Дала чIагIво Шен гIоьнца Шена луург. Баккъалла а, цу чохь хьехам ма бу бIаьрсадолчарна
Нахана хазбина безам зударшка а‚ кIенташка а‚ тIеттIа гулдинчу дешига а‚ детига а‚ васт долчу говрашка а‚ даьхнига а‚ ялтига а – иза дуьненан дахаран бахам бу‚ ткъа  Далла гергахь ма  ю хаза дIавоьрзийла
Ахь āла: 'Ас дийций шуна цул диканиг?' /Делах/ кхоьруш болчарна шайн Кхиош-кхобучунна гергахь бошмаш ю‚ бухахула хиш а оьхуш‚ гутаренна а цу чохь хир бу уьш‚ цIена зударий а бу‚ Делера реза хилар а ду. И Дела гуш ма ву Шен леш‚
Шаьш олуш болу: 'Тхан Кхиош-кхобург! Оха, баккъалла а, ийман диллина‚ Ахь гечделахь тхан къинош‚ Ахь хьалхадахалахь тхо цIеран Iазапах'‚ –
Шаьш собаре болуш‚ бакъдерг дуьйцуш‚ Далла муьтIахь болуш‚ /дикчу агр/ харжаш еш‚ гечдар доьхуш сатасале
Дала тешалла дина цхьа а дела цахиларна‚ И Ша бен‚ маликаша а‚ Iилма долчу наха а дина /тешалла/‚ нийсонна тIехIоьттина воллуш ву Иза‚ кхин дела вац И бен‚ Ша веза верг а‚ хьекъале верг а ву Иза
Баккъалла а, дин Далла гергахь ислам ду. Шайга жайна делларш бекъа ца белира шайга Iилма деъначул тIаьхьа бен вовшашна юккъехь хьагI кхоллаяларца. Делан аяташ харцдеш милла  велахь - Дела ма ву хьесап дарехь сиханиг
Цара хьайца къийсахь‚ ахь āла: 'Ас муьтIахь йина сайн юьхь Далла‚ суна тIаьхьахIоьттинчо а йина'. Ахь āла шайга жайна деллачаьрга а‚ бодане болчаьрга а: 'Шу хиллий муьтIахь?' Уьш муьтIахь  белахь‚ тIаккха уьш нийсачу новкъахь бу‚ уьш дIаберзахь – хьуна тIехь дIакхачор бен дац. И Дела ма ву Шен леш  гуш верг
Баккъалла а, Делан аяташ харцдеш берш‚ цхьа а бакъо йоцуш пайхамарш бойуш берш,  нāхах шайга нийсо е олурш   бойуш берш – царна ахь кхерам тасалахь лазош долчу Iазапца
Уьш ма бу шайн Iамалш яйнарш дуьненахь а‚ эхартахь а - царна гIоьнчий /хир/ ма бац!
Хьуна ца гина и шайга Жайнан цхьа дāкъа делларш – уьш Делан Жайне кхайкхича вовшашна юккъехь хьукам дан‚ царах цхьа тоба дIайоьрзу‚ дуьхьал а хуьлуш
Иза ду, цара олу дела: '/Жоьжахатин/цIаро схьалоцур дац тхо цхьа масийтта денна бен'. Шаьш шайн динехь харц кхуллуш долчо чIогIа тилийна уьш
Оха уьш гулбинчу хенахь шегахь шеко йоцчу /къемат/ денна‚ массо а синна ша карадиначуьнца бекхам бича‚ царна зулам муха дийр дац?
Ахь āла: 'ХIай Дела‚ паччахьалла Хьайн дōлахь долуш волу‚ Хьайна луучунна ло-кх Ахь паччахьалла‚ Хьайна луучуьнгара схьадоккху Ахь паччахьалла‚ Хьайна луург вазво Ахь‚ Хьайна луург сийсазво. Хьан карахь ду-кх диканаш. Баккъалла а, Хьо ма ву массо а хIуманна тхь ницкъ берг
Буьйса денна чу йохуьйту Ахь‚ де буьйсанна чу дохуьйту Ахь‚ веллачух дийнаверг схьавоккху Ахь‚ дийнаволчух велларг схьавоккху Ахь‚ рицкъ ло Ахь Хьайна луучунна цхьа а хьесап ца деш '
Муъмина наха ма лоьцийла цатешарш  гьнчий /кхечу/ муъмина нахана дуьхьал. И динарг вац Делера /цхьанна а/ хIуманна тIехь‚ шу царах (керстанех) кхеранне а кхоьруш дацахь. (Шайна кхераме делахь – лаца). Дала шу лардо Шеца. Деле ма ду дIадерзар
Ахь āла: 'Аш хьулдахь а шайн дегнашкахь дерг‚ гучудаккхахь и – Дела и хууш ву. И хууш ву стигланашкахь а‚ лаьттахь а дерг. И Дела массо а хIуманна тхь ницкъ кхочуш ма ву
Оцу дийнахь массо а синна шена хьалхахь карор ду ша дина диканиг. Ша динчу вочунна  а, шена а юккъехь генара хан (йоккха юкъ) хуьлийла луур дара цунна. Дала лардо шу Шеца. И Дела къинхетаме ву лешца'
Ахь āла: 'Шу Дела везаш делахь‚ суна тIаьхьахIитта – Далла дезар ду шу‚ шуна гечдийр ду Цо шун къинош'‚ – и Дела гечдеш верг а‚ къинхетаме верг а ву
Ахь āла: 'МуьтIахь хила Далла а‚ элчанна а'. Уьш дIаберзахь (ахь шайга кхойкхучуьнгара) - Далла ца беза цатешарш
Баккъалла а, Дала хаьржира Āдам а‚ Нухь а‚ ИбрахIиман доьзал а‚ Iимранан доьзал а Iаламел,
Цхьаберш  вокхеран  зуьррет а  долуш‚ и Дела хезаш верг а‚ хууш верг а ву
/Ахь хьахаде цаьрга, хй Мухьаммад/ Iимранан зудчо аьллера: 'Сан Кхиош-кхобург‚ ас Хьуна нузар (нигат) дина-кх, сайн кийрахь дерг массо а хIуманах паргIат а даккхий, къобалдехьа соьгара.  Баккъалла а, Хьо хезаш верг а‚ хууш верг а ву-кх'
Ша бер дина яьлча /цо/, элира: 'Сан  Кхиош-кхобушверг‚ аса-м  йоI йина'.- И Дела дика хууш ма ву‚ цо мила йина.- 'Боьршаниг ма ца хуьлу стениг санна. Ас цунна цIе тиллина Марьям‚ ас иза а‚ цуьнан зуьррет а Хьоьца лардо, тлгаш детташ, эккхош долчу шайтIанах'
Дала тийцира цуьнан и хазчу къобалдарца. Хаза а, цIена а кхиира Цо и (Марьям)‚ цуьнан доладар тIедиллира Закарийна. И йолчу михьраба чу ма-велли‚ Закарийна цунна (Марьямна) хьалхахь рицкъ карадора. Цо олура: 'Марьям‚ хIара мичахьара ду хьуна?' Цо (Марьяма) олура: 'ХIара Делера ду. Баккъалла а, и Дела рицкъ луш ма ву Шена луучунна, хьесап доцуш'
Цигахь дийхира Закарийс шен Кхиош-кхобучуьнга. Цо элира: 'Сан Кхиош-кхобушверг‚ лōхьа суна Хьайгара цIена зуьррет‚ баккъалла а‚ Хьо ма ву (Хьайга) дехар хезаш'
Цуьнга кхайкхира маликаша‚ и ламазна  хIоьттина  волчу михьраба чохь: 'Дала кхаъ боккху хьоьга Яхьъяца (и ц  йолу кнт валарца) ‚ ша Делан  Дош  бакъдеш, ша эла а, ша вочух ларлуш волу къонах а‚ ша дикачарех пайхамар а хир волчу'
Цо элира: 'Сан Кхиош-кхобушверг‚ мичара хир ву суна кIант? Со воккха а ма хилла‚ сан зуда а ма ю бер ца хуьлуш'. Цо   (Дала) элира: 'Иштта, Аллах до Шена луург'
Цо (Закарийс) элира: 'Сан Кхиош-кхобушверг‚ цхьа делил хилийтахь суна'. /Дала/ элира: 'Хьан делил ду хьо нахе кхаа дийнахь вист цахилар ишарца  бен‚ хьан Кхиош-кхобушверг хьехаве дуккха а‚ хаставе И сарахь а‚ Iуьйранна а'
Маликаша аьллера: 'ХIай Марьям‚ баккъалла а, Дала хаьржина хьо‚ Цо цIанйина хьо‚ Цо хьо хаьржина (массо  а) Iаламийн зударшна тхь
ХIай Марьям‚ муьтIахь хила хьайн Кхиош-кхобучунна‚ сужуд а де‚ гор а хтта горхьттучаьрца'
Иза ду хьуламан хабарех, шаьш хьуна хоуьйтуш долчу. Хьо вацара уьш болчохь‚ цара шайн къоламаш кхуьссуш‚ муьлхачо дола дийр ду Марьяман‚ хьо вацара уьш болчохь цара къуьйсучу хенахь
Маликаша аьллера: 'ХIай Марьям‚ баккъалла а, Дала кхаъ боккхуш бу хьуна Шегара Дашца‚ шен цIе Хьаьхнарг‚ Марьяман кIант Iийса а волуш‚ ша дуьненахь а‚ эхартахь а сий долуш хинверг‚ ша /Далла/ гергарчарех хинверг
Нахаца хабар дуьйцур ду цо агана чохь а‚ воккха хилча а, дикачарех хир ву иза'
Цо )Марьяма( элира: 'Сан Кхиош-кхобург, мичара хир ву сан доьзалхо‚ сох /цхьа а/ адам хьакха делла а ца хилча?' Элира /маликаша/: 'Иштта Дала кхуллу Шена луург. Шена цхьа гIуллакх тхь сацам хилча‚ Цо ōлу цуьнга: 'Хила!' – И хуьлу'
Цо мор ду цунна )Iийсана( йоза а‚ хьекъалалла а, Таврат а‚ Инжил а
Элча (вийр ву Дала цунах) Исраилан кIенташка', /ша олуш:/  'Со веана шуьга шун Кхиош-кхобучуьнгара делилаца‚ ас кхуллу шуна поппарх хьозан суьртехь хIума, хп олу цу чу – хуьлу хьоза Делан пурбанца‚ ас тавийр ву бIаьрса доцург‚ бурс цамгар ерг а‚ белларш а денбийр бу Делан пурбанца‚ ас дуьйцур ду шуна аш юучух а‚ аш шайн цIеношкахь Iалашдеш долчух а лаьцна. Баккъалла а, цу чохь делил ду шуна‚ шу муъмина нах делахь
Бакъдан /веана со/ сол хьалха хилла Таврат‚ хьанал дан шуна /Таврата чохь/  хьарам хилла долчех цхьадерш‚ – со веана шуьга шун Кхиош-кхобучуьнгара делилашца – Делах кхера‚ суна муьтIахь хила
Баккъалла а, и Дела сан Кхиош-кхобург а ву‚ шун Кхиош-кхобург а ву‚ Цунна Iибадат дейша – и  бу нийса некъ', /Iийсас эр ду и дешнаш/
Iийсас шена цаьргара цатешар хааделча‚ элира: 'Муьлш бу сан гIоьнчий Делехьа?' Хьаварийша элира: 'Тхо ду Делан гIоьнчий‚ Делах тешна тхо‚ ахь тешалла де тхо муьтIахь дерш (бусалбанаш) ду‚ алий
Тхан Кхиош-кхобург! Тхо тешна-кх Ахь доссийначух‚ тхо тIаьхьахIиттина элчанна – Ахь дIаязде тхо тешалла динчаьрца'
/Цатешачара/ мекарло йира‚ /церан мекарлонна дуьхьал/ Дала а йира мекарло. /Мекарлона дуьхьал/ Дела мекарло дика еш ву
Дала аьллера: 'ХIай Iийса‚ Ас хьо дкхалхо‚ Сайна герга  хьалавоккху‚ цIанво  хьо цатешачарех. Со латто воллу хьуна тIаьхьахIиттинарш цатешачарна тIехь къематде даллалц. ТIаккха Суна тIе хир ду шун ддерзар. Ас кхел йийр ю шуна юкъахь‚ аш хилпало еш хиллачунна тIехь
Ткъа цатешнарш – Ас царна Iазап дийр ду чIогIачу Iазапца дуьненахь а‚ эхартахь а – ма хир бац-кх царна гIоьнчий'
Амма ийман диллинарш а‚ диканаш динарш а - царна  шайн кхоччуш  ял дIалур ю Цо. Далла ца беза зуламхой
И ду Оха хьуна  доьшуш дерг аятех а‚ хьекъале хьехамах а
Баккъалла а‚ Iийсан масал Далла гергахь Āдаман масалх тера ду: Цо и кхоьллира лаьттах‚ тIаккха элира цуьнга 'Хила!' – и хилира
Бакъдерг ду и хьан Кхиош-кхобучуьнгара – хьо ма хилалахь шеко ечарах
Хьайга хаам беъначул тIаьхьа цунах лаьцна  хьайца къуьйсуш болчаьрга āла: 'Дуьло‚ кхойкху вай тхан кIенташка а‚ шун кIенташка а‚ тхан зударшка  а‚ шун зударшка а‚ тхоьга тхайга а‚ шуьга шайга а‚ тIаккха доIанаш дер вай‚ Делан неIалт аьр вай харцлуьйчарна'
Баккъалла а, хIара ду бакъдолу хабар. Вац цхьа а дела‚ ша АллахI (цIе йолу и цхьа Дела) а бен. Баккъалла а, и Дела ша веза верг а‚ ша хьекъале верг а ву
Уьш дIаберзахь (ахь дуьйцург къобал ца деш) – и Дела хууш (гуш) ву боьханиг лелош берш
Ахь āла: 'ХIай жайнан охIла‚ дуьйла тхуна юкъахь а‚ шуна юкъахь а цхьаъ долчу дашна тIе: 'Iибадат дийр дац вай цхьана Далла бен‚ Цуьнца накъост лоцур вац вай цхьана а хIуманца‚ и Дела а витина, вайх цхьаболчара вукхарах делий лоьцур бац'. Уьш дIаберзахь, аш āла: 'Аш тешалла де тхо /Далла/ муьтIахь дерш хиларна'
ХIай жайнан охIла‚ аш хIунда къуьйсу ИбрахIиман хьокъехь? Таврат а‚ Инжил а ма ца доссийна цул тIаьхьа а бен -  аш ойла ца йо?
ХIай шу, ма ду къийсамехь хилларш шайгахь Iилма долчохь а /Мусан а, Iийсан а гIуллакхашкахь/. ХIунда къуьйсу аш шайгахь Iилма доцучух муххале а?  И Дела хууш ву‚ шу ца хууш ду
Ца хилла ИбрахIим жуьгти а‚ насари а – и хилла цIена тешаш верг а‚ муьтIахь верг а‚ и ца хилла мушрикех а
Баккъалла а‚ ИбрахIимца там болу нах бу – цунна тIаьхьахIиттина хилла берш а‚ хIара пайхамар а‚ тешаш берш а. И Дела ма ву тешаш болчеран вали (доттаг
Лиира жайнан охIланах цхьана тобанна шу тило (нийсачу некъах)‚ тилор-м дац цара шаьш бен - ам царна и ца хаало-кх
ХIай жайнан охIла‚ аш хIунда харцдо Делан аяташ‚ шайна хуушехь /уьш бакъ дуйла/?
ХIай жайнан охIла‚ хIунда вовшахъэдо аш бакъдерг харцдолчуьнца‚ бакъдерг хьулдеш ду шу, шайна хуъушехь
Жайнан охIланан цхьана тобано элира: 'Шу теша тешначаьрга доссийна долчух дийнан юьххьехь‚ харцде цуьнан /дийнан/ чакхенгахь /диссинарш/‚ уьш /бусалбанаш/ дIаберза тарло /шайн динах/
Шу ма тешалаш шайн динна тIаьхьахIуттуш волчух бен'. Ахь āла: 'Нийса некъ бу Делан нийса некъ' – 'Шуьга деллачух тераниг кхечуьнга дала /там бац Дала/‚ я шуьца къуьйсу цара шун Кхиош-кхобучун гергахь?' Āла: 'Баккъалла а, дозалла Делан карахь ду‚ И луш ву и Шена луучунна'. И Дела Шегахь шортта /доллу хма/ долуш а ву‚ хууш а ву
Шен къинхетамца къаставо Цо Шена луург‚ и Дела Шен сийлахь-доккха дозалла долуш ву!
Жайнан охIланах ву ахь шена цхьа къинтIар делча‚ шех тешна‚ иза хьоьга юхадерзош верг‚ царах ву ахь шех тешна‚  шега цхьа динар делча а‚ иза хьоьга юха ца дерзош верг а‚ хьо шена тIехIоьттина лаьттича бен. Иза ду цара олу дела: 'Тхуна бодане нахалахь некъ бац'. Далла тхь харцдерг олу цара, шайна хуъушехь
ХIаъ‚ ша делла дош кхочушдинарг а, ша /Делах/ кхийринарг а (шех бина тешамна ямарт цахилларг а – уьш бу нийсачу новкъахь) – баккъалла а, цу Далла ма беза /Шех/ кхоьруш берш
Баккъалла а, Делан ваIданах а‚ шайн дуйнех а кIеззиг мах эцнарш (дуьненан бахам бахьанехь уьш дохадеш)‚ эхартахь дāкъа ма дац царна‚ Дела цаьрга вистхир ма вац‚ цаьрга хьожур ма вац Иза къематдийнахь‚ цIанбийр ма бац Цо уьш‚ царна лазош долу Iазап а ма ду
Баккъалла а, царах ма ю цхьа тоба шайн меттанашца хуьйцуш /Делан/ жайна‚ иза шуна /Делан/ жайнах ду моттийта. Ма дац и /Делан/ жайнах. Цара олу: 'И Делера ду', ма дац и Делера. Уьш олуш бу-кх Далла тхь харцдерг‚ шайна хуъушехь
Адамна там бац Дала шега жайна а‚ хьукам а‚ пайхамаралла а делча‚ āла нахе: 'Шу хила сан леш‚ Дела а витий'. Мухха делахь а‚ там бу цара āла: 'Шу хила  шаьш жайна /нахана/ Iамош хиларца‚ шаьш иза /шайна/ мадеш хиларца кIорггера Iеламнах'
Цо шуьга омра дан там бац маликех а‚ пайхамарех а деланаш  леца‚ аьлла. Ткъа цо шуьга омра дийр ду, ма теша, аьлла‚ шу муьтIахь хиллачул тIаьхьа?
Дала барт бира пайхамаршца: 'ХIара Ас шуьга делларг ду жайнах а‚ хьекъалаллах а. ТIаккха вогIур ву шуьга элча‚ шуьгахь дерг бакъдеш волу. Шу билггала тешар ду цунах‚ аш цунна гIо а дийр  ду'. /Дала/ элира: 'Аш чIагIдирий‚ ийцирий аш цунна тIехь Сан ваIда?' Цара элира: 'ЧIагIдина оха'. Элира /Дала/: 'Тешалла де‚ Со а ву шуьца тешалла деш болчарех'
Цул тIаьхьа юхабевлларш – уьш ма бу фасикъаш
Ткъа Делан  дин /Ислам/ дуьтий, кхин дин лоьху цара (жайнан охано)? Цунна (Далла) муьтIахь ма ву стигланашкахь а‚ лаьттахь а мел верг, шена лууш а‚ ца лууш а‚ Цуьнга уьш дIаберзор болуш а ма бу
Ахь āла: 'Тешна ду тхо Делах а‚ тхоьга доссийнчух а‚ ИбрахIиме а‚ ИсмаIиле а‚ Исхьакъе а‚ Яъубе а‚ цуьнан берашка доссийначух а‚ Мусага а‚ Iийсага а, /кхечу/ пайхамаршка а шайн Кхиош-кхобучуьнгара  деллачух а. Царах цхьа а къаста ца во оха‚ тхо Цунна  (Далла) муьтIахь ду'
Ислам доцург /кхин/ дин дезаш верг – къобалдийр дац иза цуьнгара‚ эхартахь иза эшначарех ма ву
Муха нисдийр ду Дала шаьш ийман диллинчул тIаьхьа а, /Мухьаммад/ элча бакъхиларан тешаллаш гинчул тьхьа а, шайга билгалонаш еъначул тьхьа а керстаналла дина долу къам? Цу Дала нис ма ца до зуламе къам
Уьш бу  шайна бекхам Делан а‚ маликийн а‚ массо а нехан а неIалт дерш
Гуттар лаьттар болуш бу уьш цу /нелта/ чохь. Ойур дац царна тIера Iазап‚ тIаьхьа а тоттур  бац уьш‚ –
Цул тIаьхьа тōба динарш а,    тIаккха дика Iамалш  йинарш а бен. Баккъалла а‚ и Дела гечдеш верг а‚ къинхетаме верг а ма  ву
Баккъалла а, шаьш ийман диллинчул тIаьхьа ца тешаш хилларш‚ тIаккха цатешарца совбуьйлуш берш – церан тōба къобалдийр ма дац. Уьш ма бу тилбелларш
Баккъалла а, /Мухьаммад элча хиларна/ инкарло йинарш‚ /тккха оцу/  керстаналлина тхь белларш  – царах цхьаьнгара а доьцур ма дац латта дуьззина деши‚ нагахь санна цара делча а. Царна лазош долу Iазап ма ду. Ма бац царна гIоьнчий
Цкъа а мела кхочур бац шуна, аш сагIина луш йолу хма шайна  езачух елча а бен. Аш сагIина луш йолу  хIума – баккъалла а,  Дела и хууш ма  ву
Массо а кхача хьанал хилла Исраилан кIенташна‚ Исраила шен дегIана ша хьарам бина боцург‚ Таврат доссале хьалха. Ахь āла: 'Таврат дохьуш дуьйла‚ деша и, шаьш бакълуьйш делахь'
Цул тIаьхьа Далла тIехь харцдерг кхоьллинарш – уьш бу зуламхой
Ахь āла: 'Бакълийна Дела‚ шу тIаьхьахIитта ИбрахIиман миллатана‚ ша бакъ-цIена тешаш хилла волчу. Ца хилла и /Делаца/ накъост лоьцучарех'
Баккъалла а, нахана /бадат дан/ хIоттийна хилла долу дуьххьарлера  цIа- ду Баккатехь дерг: беркате а‚ нийса некъ а  ларалуш  массо а Iаламашна
Цу чохь билггала аяташ ду: ИбрахIиман меттиг. Цунна чоьхьа ваьлларг маьрша хилла. Нах Далла декхар бу хьаьжалла дихка‚ шайн некъаца ницкъ кхачахь. Милла а тешаш вацахь – и Дела цхьа а лам ца хилча а волу
Ахь āла: 'ХIай жайнан охIла‚ шу хIунда ца теша Делан аятех‚ и Дела теш ма ву аш деш долчунна тIехь?'
Ахь āла: 'ХIай жайнан охIла‚ аш хIунда дIатоьтту Делан некъа тIера ийман диллинарг? Шу ду лууш и гамбан‚ шу шаьш ма дуй /цунна тIехь/ тешаш'. Ма вац и Дела тергал ца деш аш деш дерг
ХIай ийман диллинарш‚ шу шайга жайна деллачеран /цхьана/ тобанна муьтIахь хилахь‚ цара ддерзор ду шу керстаналлина тIе,  аш ийман диллинчул тIаьхьа
Шу муха хуьлу ца тешаш – шуна тIехь доьшуш Делан аяташ ма ду‚ шуна юккъехь Цуьнан элча ма ву? Милла велахь а, Делаца чIагIвелларг – нисвелла и нийсачу новкъа
ХIай ийман диллинарш‚ кхера Делах хакъ-бакъ кхерарца‚ шу дала  ма лойла   Цунна муьтIахь долуш бен
ЧIагIло Делан муьшца массо а. Шу декъа ма ло. Дагадаийта шайна хилла Делан ниIмат: шу ма дара мостагIий – шун дегнаш кIаддийра Цо‚ шух хилира Цуьнан ниIматца вежарий. Шу ма дара цIеран ора йисттехь – Цо шу цунах кIелхьарадехира. Иштта билгалдо Дала шуна Шен аяташ – шу нисдала тарлора
Шух хуьлийла уммат‚ ша дикане кхойкхуш‚ диканиг хьоьхуш‚ вочух /нах/ духатухуш. Уьш бу баккхийбийр берш
Шу ма хилалаш шайга билгалонаш еъначул тIаьхьа бекъабеллачарех а‚ шайн барт цахиллачарех а тера. Царна – деза-доккха Iазап ду
Оцу /къемат/дийнахь /Далла муьтхь хиллачу муъмин нехан/ яххьаш кIайлур ю‚ /Далла инкарло йинчу керста нехан/ яххьаш Iаржлур ю. Амма шайн яххьаш Iаржъелларш /кхуьссур бу жоьжахати чу‚ цаьрга хоттур ду/: 'Ткъа шу ца тийши шайга ийман /ийманан ламаташ/ деъначул тIаьхьа а? Iовша Iазап, шаьш ца тешаш хиларна!'
Ткъа шайн яххьаш кIайъелларш – Делан къинхетамна чохь (ялсаманехь) хир бу. Уьш цу чохь гуттар лаьттар бу
Уьш Делан аяташ ду, Оха дуьйцу хьуна уьш бакъдолчуьнца. И Дела ма вац зулам лууш Iаламна (ша кхоьллинчу цхьанна хIуманна)
Делан долахь  ду стигланашкахь а‚ лаьттахь а мел дерг. Деле дIадоьрзу гIуллакхаш
Шу хилла нахана юкъадаьллачех уггар дика уммат: диканиг хьоьхуш‚ вочух /нах/ духатухуш‚ Делах тешаш. Жайнан охIла тешна хиллехьара‚ царна дика хир дара. Царах тешарш а бу‚ царах дукхахберш фасикъаш ма бу
Цара шуна данне а зен дийр дац‚ цатам бахь бен. Шух латахь а – шайн баккъаш берзор бу цара шуна (эшна бухабевр бу уьш)‚ тIаккха царна гIо дийр дац
Царна тIекхоьссина сийсазалла‚ уьш миччахьа хиллехь а‚ Делера ваийца а‚ нахера ваийца а  уьш бацахь. Делера оьгIазаллина тIекхиира уьш‚ тIекхоьссира царна мискалалла. Иза – уьш хилла хиларна Делан аятех ца тешаш‚ байа хьакъ боцуш‚ пайхамарш бойуш. Иза – цара Iесалла ярна а‚ уьш дозанех бевлла хиларна а ду
Цхьатерра бац уьш. Жайнан охIланах ю цхьа /нийса/ хIоьттина йолу тоба: цара Делан аяташ доьшу буьсанан заманчохь, цара сужуд до /Далла/
Уьш тешаш бу Делах а‚ тIаьххьарчу дийнах а‚ диканиг хьоьхуш бу‚ вочух /нах/ духатухуш бу‚ сихлуш бу уьш дика хIуманаш дан – уьш бу дикачарех
Цара дина диканиг – керстадийр дац и царна (къобал ца деш дуьтур дац), и Дела ма ву бевзаш /Шех/ кхоьруш берш
Баккъалла а, цатешнарш – церан бахамо а, церан доьзалша а царах хIумма а духатухур дац Делера. Уьш бу /жоьжахатин/ цIеран дай, уьш цу чохь даима лаьттар бу
Гергарчу /дуьненан/ дахарехь цара (керстанаша) йина харж тера ю шеца чIогIа шело йолчу махах, шайна зулам динчу нехан ялтина хьекхна болчу - цо и хIаллакдина. Дала зулам ца дина царна, мухха делахь а, шаьш зулам деш бу уьш шайна
ХIай ийман диллинарш! Аш ма леца шайн /даггара/ доттагIий, шаьш доцурш. Шун гIуллакхаш дохо жигара хуьлу уьш, шуна халонаш хуьлийла лаьа царна. ОьгIазалла гучуяьлла церан багахула, церан дегнаша хьулдинарг кхин а доккха ду. Аяташ билгалдаьхна Оха шуна, шу хьекъале хиллехь
ХIай шу! Уьш безаш ду шу, царна шу ца деза. Шу теша массо а жайнах. Шуна дуьхьалкхетча‚ цара олу: 'Тхо ийман диллина ду '. /Шаьш шух/ дIатилча, шайн пIелгех цергаш юьхку цара оьгIазлонца. Ахь āла: 'Са дала шу шайн оьгIазаллица. И Дела хууш ма ву дегнашкахь дерг'
Шух диканиг кхетча, цо вон до царна, шуна вон хилча, цунах баккхийбе  уьш. Аш собар дахь, шу Делах кхерахь, церан мекарлоно хIумма а зен дийр дац шуна. И Дела цара деш дерг дерриге а чулоцуш ма  ву
/Ахь дагадайта, хй Мухьаммад/: хьо ьйрана ара ма велира хьайн доьзал болчура /тман кечамна/, муъмина нах тIамна дIанисбеш, ткъа Дела хезаш верг а, хууш верг а ма ву
Шух шина тобанна дагчу еара осалалла (кхерабевлла тIамах юхабовла ойла хилира церан), лиира дIасадаржа. И Дела ма ву церан гIоьнча. Далла тIетевжийла муъмина нах
Дала гIо ма дира шуна Бадрехь, шу ледара долуш. Делах кхера‚ шу хила мегара шукур деш
Ахь олура муъмина нахе: 'Шуна тоам ца хуьлу шун Кхиош-кхобучо шаьш чIагIдича охьадоссийначу кхаа эзар маликаца?'
ХIан-хIа! Аш собар дахь‚ шу /Делах/ кхерахь‚ шуна тIе сихонца уьш (мостагIий) летача, шун Кхиош-кхобучо чIагIдийр ду шу пхеа эзар маликаца‚ Iаламаташ долчу
И ца дина Дала шуна кхаъ хилла бен‚ шун дегнаш ийманца чIагIдархьама а бен. Толам бац ша веза волчу‚ хьукам нийса деш волчу Делан гергара бен
/И дина Дала/ ца тешаш болчеран цхьа агIо хадорхьама я уьш сийсазбархьама – дог диллина бухбевр бу уьш
/Оцу/ гIуллакхах хIумма дац хьуна: я гечдер Цо царна‚ я Iазап дер – уьш зуламхой бу
Делан ду стигланашкахь мел дерг а‚ лаьттахь мел дерг а‚ Шена луучунна гечдо Цо‚ шена луучунна Iазап до. И Дела гечдеш верг а‚ къинхетаме верг а ву
ХIай ийман диллинарш! Ма даа риба тх алсамдаккхарца. Делах кхера – шу даккхийде тарло
Шу кхера цIерах‚ цатешачарна кечйина йолчу
Шу муьтIахь хила Далла а‚ элчанна а- шух къинхетам бан тарло
Шу сихло шайн Кхиош-Кхобучуьнгара гечдаре а‚ ялсамане а‚ шен шоралла стигланаш а‚ латта а /санна/ йолчу‚ /Делах/ кхоьруш болчарна ша кечйина йолчу
Ишттанаш бу уьш‚ шаьш сагIа доккхуш аьттонехь а‚ халонехь а‚ оьгIазло юхатухуш‚ нахана къинтIерабовлуш. Цу Далла беза дика берш
Ишттанаш а бу уьш‚ шаьш цхьа вон къа дича я шаьш шайна зулам дича, Дела дагавогIуш‚ шайн къиношна гечдар доьхуш. Мила ву ткъа   гечдийр долуш къинош ша Дела воцург? Шаьш динчунна (къина) тIе юха ца боьрзу уьш хаа а хууш
Уьш бу шайн бекхам  шайн Кхиош-Кхобучуьнгара гечдар а‚ бошмаш а берш‚ шайн бухахь хиш оьхуш йолчу‚ царна чохь уьш гуттар а хир болуш.  Ма  хаза ял ю и Iамал ечарна!
Шул хьалха а дIадахна /шуна тхьттуш дерш санна долу/ хилларш. Шу лела лаьттахула‚ хьовса,  муха хилла /дин/ харцдинчеран чаккхе
ХIара хаам бу нахана‚ нийса некъ а бу‚ хьехам а бу /Делах/ кхоьручарна
Шу ледара ма довла /гIазот дан/‚ шу сингаттаме ма хила /Ухьудехь эшарна/ – шу лакхахь хир ду /керстанашна тIехь толам баккхарца/, шу /баккъалла а, /муъмина нах хиллехь
Шуна чов хилча – нахана а хилла чов, цунах терра. И денош Оха хьийзадо нахана юккъехь‚ Далла бовзархьама (нахана гучубохуш) ийман диллинарш‚ шун юккъера гIазотан ял ерш хилийтархьама а. Цу Далла ца беза зуламхой
Дала /къинойх/ цIанбархьама ийман диллинарш, хIаллакбархьама  цатешарш
Шуна моьттира шаьш ялсамане гIур ду Далла бовзале шух къахьегнарш а, Цунна бовзале собар динарш а?
Шу ма дарий дала лууш /гIазотехь/ цунна (гзотана) дуьхьалкхетале хьалха‚ и /далар/ гира шуна‚ шу хьоьжуш долуш (ткъа хIинца юхадовлу шу?)
И Мухьаммад ма вац элча бен. ДIабахана цул хьалха а  элчанаш. Иза велча я вийча – шаьш хиллачу /цатешаре/ юхадоьрзур ду шу? Юхавирзинарг милла велахь а‚ цхьана а хIуманца Далла зен ца до цо. ТIаккха мēла лур бу Дала баркалле болчарна
Ца хилла синна далар Делан лаамца бен‚ шен йозанца тоьхна хан йолуш бен. Милла велахь а дуьненан ял езаш – Оха ло цунна цунах‚ милла велахь а эхартан ял езаш – Оха ло цунна цунах. ТIаккха мела лур бу Оха баркалле болчарна
Мел дукха  пайхамаршца цхьаьна тIемаш бина /Делан новкъахь/ чг Далла тешаме хиллачу муъмин наха.  Халчу ца даьккхира цара шайна Делан новкъахь хилла долу цатаме дерг‚ ледара ца бевлира уьш‚ кл ца бисира /мостагIчунна/. Цу Далла беза собаре берш
Церан дош  ца хилла деккъа алар бен: 'Тхан Кхиош-кхобург‚тхуна  гечделахь  тхан къинош‚ тхан гIуллакхехь /тхоьгара яьлла/ тхан тIаламазалла а, чIагIбелахь тхан когаш‚ толам лолахь тхуна ца тешаш долчу къомана тIехь' /тхоьца къийсамехь долчу къомана тхь/
Дала елла царна дуьненан ял‚ ткъа ма хаза ю эхартан ял. Цу Далла беза диканиг деш берш
ХIай ийман диллинарш! Цатешачарна шу муьтIахь хилахь‚ цара шу юхадерзор ду /шайн дине/ – тIаккха шу дIадоьрзур ду /ийманах/ эшна
ХIаъ! Дела ву шун гIодоккхург. И ву гдоккхучарах уггаре а диканиг
Оха кхуьссур ма бу цатешачеран дегнашка кхерам‚ цара шайга йоссийна /цхьа а/ бакъо йоцуш, Делаца накъост лацарна. Церан хIусам – /жоьжахатин/ цIе ма ю. Ма вон ю-кх зуламхойн чугIойла!
Дала бакъйина шуна Шен ваIда‚ аш и /цатешарш/ бойуш Цуьнан пурбанца‚ шу ледара довллалц‚ гIуллакхехь вовшашца къийссалц‚ шу Iеса хиллалц‚ шуна дезаш хилларг (толам) Цо шуьга гайтинчул тIаьхьа. Шух дуьне дезаш верг а ву‚ шух эхарт дезаш верг а ву. ТIаккха шу дIатеттира Цо царах‚ шу зерхьама. Шуна къинтIеравелира Иза. И Дела Шен комаьршалла йолуш ма ву муъмин нахана тхь
Шу  хьала девдира  цхьаьнге а юха ца хьовсуш‚ кхечарна юккъехь элча шуьга кхойкхуш волуш. Сингаттамна т  а сингаттам белира Цо шуна‚ шу гйгне ца хилийтархьама шайна ца хиллачунна (хIонсана) а, шуна /нах байарца а, эшарца а/ хиллачу бохамна а. И Дела сов дика хууш ву аш дийриг
ТIаккха Цо йоссийра шуна гIайгIанал тIаьхьа паргIато – наб озор. Шух цхьа /иймана тхь чгелла/ тоба хьулйира цо. Вукху /мунепикъийн/ тобанан синтем байира шайн синоша: царна хетара Делах лаьцна бакъдоцург‚ жехIал замананчохь хеташ хилларг  /хетара царна/. Цара олура: 'Оцу гIуллакха тхь  хIумма а дуй вайна?' Ахь āла: 'ГIуллакх дерриг Делан ду'. Хьулдеш бу уьш шайгахь  хьуна шаьш гучу ца доккхург. Олу цара /шайга/: 'Тхуна хиллехь гIуллакхах /цхьа/ хIума‚ кхузахь дойур дацара тхо'. Ахь āла: 'Шу йна хиллехьара шайн цIенош чохь‚ /шух/ бийшина Iохккучарна /церан Дāла тоьхна жалла ткхаьчнехь/ тIебогIур бара шайна тIом бар яздина берш, Дāла зерхьама шун кийрахь дерг‚ /къинойх/ цIандархьама шун дегнашкахь дерг. И Дела хууш ма ву кийрахь дерг”
Баккъалла а, шух /Ухьудехь тIамах/ юхабевлларш /бусалбанийн а керстанийн а/ ши тоба дуьхьалкхеттачу дийнахь‚ – шайтIано тилийна уьш цхьадолчу цара динчу /вон/ хIуманца. Дела къинтIеравелира царна. Дела ша гечдеш а‚ /Шена са хиллачунна таар дан сих ца луш/ собаре а ву
ХIай ийман диллинарш! Шу ма хила цатешачаьрга тера, шаьш олуш хилла болчу шайн вежаршка, уьш йохк-эцарна я гIазотана арабевлча: 'Тхуна гергахь лаьттинехь лийр  а бацара‚ бойур а бацара уьш'. Цунах Дала церан дегнашкахь боккха сингаттам бийр бу. И Дела денбеш а ву‚ болуьйтуш а ву. И Дела аш дийриг гуш ма а ву
Шу дайахь Делан новкъахь, я /цигахь кхечу бахьаница/ лахь – Делера гечдар а ‚ къинхетам а беза хир бу  цара гулдеш долчул /дуьненан бахамал/
Шу лахь а‚ я дайахь а – Далла тIе гулдийр долуш ду шу
Делера къинхетамца хилира хьо /хй Мухьаммад/  цаьрца  кIеда. Хьо кIоршаме‚ дог дера хиллехьара‚ хьуна гонахьара дIасабаьржира бара уьш /хьан накъостий/. КъинтIеравала царна‚ гечдар а деха царна, дагавала царах  гIуллакхехь. Ахь айхьа сацам бича, Далла тIетовжа. Далла беза /Шена/ тIетевжинарш
Дала шуна гIо дахь – шуна тIехь толамхо вац. Цо шу гIо ца деш дитахь – мила ву Цул тIаьхьа шуна гIо дийр дерг? Далла тIетовжийла муъмина нах!
Ца хилла пайхамар хIонс къайлайоккхур йолуш. И къайлаяьккхинарг ша къайлаяьккхинчуьнца вогIур ву къематдийнахь. ТIаккха хIор синна шена карадеъначуьнца бекхам бийр бу – царна зулам дийр дац
Дела резахиларна тIаьхьахIваьзнарг тера вуй техьа Делан  оьгIазаллина   клнисвеллачух, шен дверзар жоьжахати хир йолчу?!  Ма ирча ю  и кхочу йолу меттиг!
Уьш тайп-тайпана бу Далла гергахь /ялсамане гIур берш а, жоьжахате гIур берш а/. И Дела гуш ву цара деш дерг
Дала боккха кхинхетам ма би муъминан нахах  царалахь   шайна юккъера элча а вахийтина‚ цо царна Цуьнан аяташ дуьйцуш‚ уьш цIанбеш‚ жайна а‚ хьекъалалла а царна Iама а деш,  хьалха уьш билггалчу тиларчохь хиллехь а
Я шайна эшам  хилча, аш а ма бира эшам /Бадрехь мостагIчунна/ шозза алссам, аш элира: 'ХIара мичара ду?' Ахь āла: 'Иза шуьгара шайгара ду'. Баккъалла а‚ Дела массо а хIуманна тIехь ницкъ кхочуш ма  ву
Ши тоба дуьхь-дуьхьал кхеттачу дийнахь шуна хилла болу эшам Делан лаамца бу‚ цу Далла /Шех/ тешна хилларш /нахана гучубохуш/ бовзархьама
Цунна бовзархьама шалхолелораш а‚ шайга аьлча: 'Схьадуьйла‚ тIом бе Делан новкъахь‚ я дIалелхабе /мостагIий/'‚ аьлларш: 'Тхуна тIом бан хууш хиллехьара‚ тхо шуна тIаьхьахIуьттур дара'. Уьш цатешарна герга бара оцу дийнахь ийманна /герга/ хиллачул‚ меттанашца дуьйцуш шайн дегнашкахь доцург. И Дела дика хууш ву цара хьулдеш дерг
Уьш бу шаьш /гIазоте ца боьлхуш/, чохь хевшина а йна шайн вежарех лаьцна аьлла хилларш: 'Оха бохург динехьара‚ бойур бацара уьш'. Ахь āла: 'Духатоха  шайх далар (Iожалла)‚ шу бакълуьйш хиллехь'
Ахь ларране а ма ларалахь Делан новкъахь белларш белла. Дийна бу уьш – шайн Кхиош-кхобучун гергахь /Цо шайна/ рицкъ а луш
Дала Шен комаьршаллах шайна деллачуьнца баккхийбеш бу уьш‚ шайх ца кхуьуш /гзотехь ца леш/ тIаьхьа бисинчарна кхаъ боьхуш бу уьш царна кхерам ца хилийта /эхартахь/ а‚ уьш сингаттаме ца хилийта а /дуьненахь бухадуьсучух/
Кхаъ боьхуш бу уьш Делера ниIматца а‚ комаьршаллица а‚ Дала цаяйъаре  муъмин  нехан ял /дог дохуш бу уьш/
Уьш бу Далла а‚ элчанна а жоп делларш‚ шайна чов хиллачул тIаьхьа. Царах диканиг диначарна а, /Делах/ кхийринчарна а сийлахь-йоккха ял ю
Ишттанаш бу уьш, шайга наха аьлла: 'Нах бу шуна го биллина‚ царах кхера'. Цо уьш алсамбехира ийманца. Цара элира: 'Тхан кхачо ю – Дела‚ дика векал а ву И'
Делера ниIматца а‚ дозаллица а юхабирзира уьш‚ зено ца лецира уьш‚ Дела реза хиларна тIаьхьахIиттира уьш. И Дела Шегахь сийлахь-доккха дозалла долуш ву
И шайтIа дара шен доттагIашка /керстанашка/ шуна кхерам туьссуьйтуш‚ ма кхера царах‚ Сох кхера‚ шаьш тешаш хиллехь
Хьо сингаттаме ма войла цатешарехь сихбевллачара. Цара данне а цхьана а хIуманца зен дийр дац Далла. Дела лууш ву царна /ялсаманин/ дāкъа ца дан эхартахь. Царна деза доккха Iазап хир ду
Ийман а доьхкина, цатешар эцначара данне а Далла /цхьана а/ хIуманца зен ца до. Царна лазош долу Iазап хир ду
Цатешачарна ма моьттийла Оха шаьш латтор шайна диканна ду, Оха уьш латтош бу къиношца алсамбовлийтар- хьама. Царна сийсаза долу Iазап хир ду
Ца хилира и Дела муъмин нах буьтуш шу долчу хьолехь /тешамениг а, мунепикъ а иэвелла/‚ боьханиг цIенчух къаста ца веш. Ца хиллера и Дела шу кхиадеш къайленна тIе‚ мухха делахь а, Дала хоржу элчанех Шена луъург. Тешалаш Делах а‚ Цуьнан элчанех а. Шу тешахь а‚ шу /Делах/ кхерахь а – шуна сийлахь-йоккха ял ю
Дала Шен комаьршаллех /шайна/ деллачунна тIехь писалла лелочарна ма моьттийла и шайна дика ду. И мелхо а царна вон ду, къематдийнахь и цара кхоийнарг церан логах хьарчор ду. Делан ду стигланийн а‚ лаьттан а ирс. И Дела аш дийриг дика хууш ву
Далла хезира олучара аьлла долу дош: 'Дела пекъар ву‚ тхо хьоле ду'. Оха дIаяздийр ду цара аьлларг а‚ цара, хьакъ доцуш, пайхамарш байар а. Оха эр ду: 'Iовша жоьжахатин Iазап'
Шун куьйгаша кечдинарг бахьанехь ду иза /Iазап/. И Дела зулам деш ма вац лешна
Ишттанаш а бу уьш, шаьш аьлла: 'Дала барт бина тхоьца‚ тхо элчанах  тешар дац аьлла, цо саг даийтталц, ша дууш цIаро'. Ахь āла: 'Шуьга баьхкира сол хьалха билгалонашца элчанаш‚ аш аьлла долчуьнца а – уьш хIунда байира аш‚ шаьш бакълуьйш делахь?'
Хьуо цара харцвича /и тидаме ма эца/‚ хьол хьалха а элчанаш харцбина. Билгалонашца баьхкина бара уьш: зубуршца а‚ нуьре долчу жайнаца а
Массо а сино Iовшур ма ду далар (жалла). Шуна /кхоччуш/ лур ю шун ял къематдийнахь. Тккха  жоьжахатина, гена а ваьккхина, ялсамане вахийтинарг  – и ву толам баьккхинарг. Дуьненан дахар ма дац Iехаваран хIума бен
Шу данне зуьйр ма ду шун бахамехь а‚ шаьшкахь а, шуна хаззане а хезар ма ду шул хьалха шайга жайна деллачаьргара а‚ мушрикунашкара халахетарш. Аш собар дахь‚ шу /Делах/ кхерахь – баккъалла а, и ду-кх чIогIачу гIуллакхех
Дала барт бира жайна деллачаьрца: аш билгалдоккхур ду нахана‚ аш хьулдийр дац и аьлла. И дIатесира цара шайна тIехьа‚ цунах кIеззиг мах ийцира цара. Ма вон хIума ю-кх цара оьцург!
Хьуна ма мотталахь и шаьш деъначуьнца   (динчуьнца -  Делан некъах нах дтилош) баккхийбеш берш‚ шаьш дина доцучуьнца наха шаьш хесто лууш берш‚ хьуна ма мотталахь уьш Iазапах кIелхьарабевр бу‚ -  царна лазош долу Iазап ду
Делан ду стигланийн а‚ лаьттан а долалла‚ и Дела массо а хIуманна тIехь ницкъ кхочуш ма ву
Баккъалла а, стигланаш а‚ латта а кхолларехь‚ буьйса-де хийцадаларехь билгалонаш ма ю хьекъал долчарна
Ишттанаш бу уьш шаьш Дела хьехавеш дIахIиттина а‚ охьхевшина а‚ шайн агIонашна тIехь а‚ ойла еш бу уьш стигланаш а‚ латта а кхолларан: 'Тхан Кхиош-кхобург‚ Ахь кхоьллина ма дац хIара эрна‚ Хьо хаставо оха‚ ларделахь тхо /жоьжахатин/ цIеран  Iазапах
Тхан Кхиош-кхобург‚ баккъалла а, Ахь цIерга воьллинарг, Ахь сийсазвинарг ву-кх иза. Зуламхошна ма бац гIоьнчий
Тхан Кхиош-кхобург‚ тхуна хезира цхьа кхойкхуш верг, ша /нах/ иймане кхойкхуш:  ийман дилла шайн Кхиош-кхобучуьнга, бохуш‚ тIаккха Оха ийман диллира. Тхан Кхиош-кхобург‚ Ахь гечделахь тхуна тхан къиношна‚ цIанделахь тхо тхан вочу Iамалех‚ тхо далийталахь дикачаьрца
Тхан Кхиош-кхобург‚ Ахь тхуна даийталахь Айхьа хьайн элчанашка доуьйтур ду аьлларг‚ сийсаза ма делахь тхо къематдийнахь‚ баккъалла а, Ахь ца йохайо – кх ваIда.'
Жоп делира царна шаьш Кхиош-кхобучо: 'Ас эшор ма яц йинчун Iамал‚ и стаг велахь а, я зуда елахь а‚ – шу вовшех ду. ДIакхелхинарш‚ шайн цIеношкара арабаьхнарш‚ Сан новкъахь шайна халонаш хилларш‚ шаьш тIом бинарш‚ шаьш тIам тIехь белларш – цIанбийр бу Ас уьш шайн вочу Iамалех‚ бухахула хиш лелаш долчу бошмашка бохуьйтур бу Ас уьш, – мēла бу и Делера. И Дела Шегахь хаза мēла болуш ву'
Хьо Iеха ма войла и цатешнарш махкахь дIай-схьай леларо
КIеззиг хIума ду иза. ТIаккха уьш чугн болу меттиг жоьжахати ю. Ма вон товжийла ю иза
Мухха делахь а‚ шайн Кхиош-кхобучух кхоьруш болчарна бошмаш ю‚ шайн бухахула хиш оьхуш‚ гуттар а хир бу уьш цу чохь, – Делан гергара хьешашна /хаза/ кечдар ду иза. Далла гергахь дерг дика ду дика Iамал йиначарна
Баккъалла а, жайнан охIлех ву Делах тешаш верг‚ шуьга доссийначух а‚ шайга доссийначух а тешаш верг‚ Далла муьтIахь а волуш. Делан аяташ ца духку цара кIеззигчу мехах. Царна шайн ял ма ю шайн Кхиош-кхобучун гергахь. И Дела сиха ма ву хьесап дарехь
ХIай ийман диллинарш! Шу собаре хилалаш, шу собарехь яхье довлалаш, чIагIлолаш вовшашца‚ Делах кхералаш -  декъалхила тарло шу
ХIай нах! Шу кхера шаьш цхьана синах (Āдамах)  кхоьллина волчу шу Кхиош-кхобучух. Цо кхоьллина цунах цуьнан зуда (Хьава)‚ цаьршиннах  Цо баржийра дуккха божарий а‚ зударий а. Шу кхера Делах‚ аш Шеца вовшашка дехарш деш волчу. Гергарлонашкахь а /кхера Делах/. Баккъалла а, и Дела хилла шуна тIехь тергамхо
ДIало боберашна церан даьхни /уьш баккхий хилча/. Ма хийца боьханиг цIенчуьнца, ма даа церан даьхни‚ шайчух тохий. И хилла доккха къа (иза даккхийчу къинойх ду)
Шу кхоьруш делахь боберашкахь нийсо цаярх‚ аш балабе шайна дика хетта болу зударий: шишша, кхокхха‚ йиъ-йиъ. Шаьш нийсо цаярх кхерахь – цхьаъ‚ я шайн аьтту куьйгаша доладийнарг (ялае). И герга ду аш харцо цаярна (я  шу пекъар цахиларна (дукха доьзалш хилла)
ДIало /шаьш балош болчу/  зударшна церан урдо совгIатана. Цара шуна цунах хIума цнчу даггара  юхалахь‚ гIоза доийла и аш
ДIа ма ло тIалам бан цахуучаьрга  шайн даьхни‚ Дала шун дахаран бух бина долу. Цунах даа а‚ тIе духа а ло царна (боберашна)‚ цаьрга хаза дош а āла
Зиэ (лашде)  бобераш зуда ялориг хиллалц. Уьш кхиъна буйла шайна хааделча‚ дIало цаьрга церан даьхни. Аш ма даа и кхоам ца беш а‚ тIалам боцуш а, уьш баккхий хилале.  Хьал долуш верг озалойла /оцу боберийн даьхни даарх/‚ мисканиг – цо жимма доийла. Шаьш цаьрга церан даьхни дIалуш‚ цу тIехь тешалла хIоттаде.Дала кхачо йина хьесапца
Божаршна дāкъа ду дас-нанас а‚ гергарчара а /шаьш дIакхелхина/ бухадитинчух‚ зударшна а ду дāкъа дас-нанас а‚ гергарчара а  бухадитинчух‚ кIеззиг делахь а и‚ дуккха делахь а – дāкъа ду фарз хилла
Ирс доькъучохь хилахь пекъарш а,  /шайна цунах ирс ца кхочу/ гергарнаш а‚ бобераш а‚ мисканаш а хилахь – рицкъ ло царна цунах‚ хаза дош āла цаьрга
Кхоьрийла уьш шайл тIаьхьа шайн заьпе доьзал бисча, уьш глонехь хиларна  кхоьруш. Уьш кхоьрийла  Делах /шен доьзална я боберашна эшам хиларх/‚ цара олийла нийса дош /вала герга ваханчуьнга весет нийса де, олий/
Баккъалла а, зуламца боберийн даьхни дууш берш – уьш ма бу шайн гайш чохь цIе юуш‚ уьш гIур ма бу /жоьжахатин/ црга
Дала весет до шуьга шайн доьзалшкахь (царна ирс декъарехь): цхьана божаберана ло шинна зудаберана кхочу дāкъа. Нагахь санна зударий белахь /шиъ а/ шиннал сов а, царна бухадитина долчух кхо дāкъа дича, ши дāкъа ду. Нагахь санна цхьаъ елахь – цунна /бухадисинчух/ ах ду. Дена-нанна – хIоранна царах – ялхалгIа дāкъа ду бухадитинчух‚ нагахь санна цуьнан доьзалхо велахь. Цуьнан доьзалхо вацахь – цуьнан ирс кхочу цуьнан дена-нанна‚ нанна – кхо дāкъа дича, цхьа дāкъа (дисинарг дāс схьаоьцу). Нагахь санна цуьнан вежарий белахь‚ нанна ялх дāкъа дича, цхьа дāкъа ду‚ /хьакъболчарна ирс доькъур ду/ цо дина весет кхочушдинчул тIаьхьа‚ декхарал тIаьхьа. Шун дай‚ шун кIентий – шуна ца хаьа царах мила ву шуна герга пайдехь. Делера фарз ду иза. Баккъалла а, и Дела хилла Ша хууш а‚ хьукам /нийса/ деш а
Шуна а кхочу ах шун зударша бухадитинчух‚ нагахь санна церан доьзалхо вацахь (кхечунна вина‚ я шуна вина). Церан доьзалхо (кхечунна вина волу‚ я шуна вина волу) велахь – шуна цара бухадитинчух доьалг дāкъа кхочу церан весет кхочушдинчул тIаьхьа‚ декхарел тIаьхьа. Царна (шу делла бухабисина болу шун зударшна) – аш бухадитинчух доьалг дāкъа кхочу‚ нагахь санна шун доьзалхо (кхечу зудчо вина‚ я цо вина) вацахь. Шун доьзалхо велахь – царна аш бухадитинчух, борхIалг дāкъа  кхочу дина, шун весет кхочушдинчул тIаьхьа‚ декхарел тIаьхьа. Нагахь санна шегара ирс кхочуш волу стаг‚ я зуда шен да я доьзалхо воцуш велахь – цуьнан ваша‚ я йиша елахь – цу шиннах хIоранна а, йолхалг дāкъа лур ду. Нагахь уьш царал алсам белахь – уьш декъашхой хир бу кхоалгчу декъан‚ цуьнан весет кхочушдинчул тIаьхьа‚ декхарал тIаьхьа‚ ша зен ца деш (цхьанна совдоккхуш‚ вукхунна эшош). Делера весет ду иза. И Дела ма ву хууш а‚ собаре а (дуьненахь сиха таIзар ца деш къинош динчарна)
Уьш ду Делан дозанаш. Далла а‚ Цуьнан элчанна а муьтIахь верг – и вохуьйтур ву Цо ялсамане‚ шена бухахула хиш оьхуш йолчу‚ цу чохь уьш гуттар а хир бу. И сийлахь-боккха толам бу-кх
Далла а, Цуьнан элчанна а Iеса верг а‚ Цуьнан дозанех ваьлларг а – и вхийтур ву Цо /жоьжахатин/ цIерга‚ гуттар а цу чохь хир волуш. Цунна – сийсаза долу Iазап ду
Шун зударех боьханиг динарг – шух веаммо тешалла дойла цунна тIехь. Цара тешалла дахь – цIахь сацабе уьш баллалц‚ я Дала цхьа некъ хIоттолц
Шух шиммо дахь и (боьханиг – зина) – таар де царна (човхорца а, бехк баккхарца а, иэхь хетийтарца а,мача тохарца а). Цара шиммо а тōба дахь, дика Iамал яхь‚ юьстахдовла царах. Баккъалла а, Дела ма хилла ша тōба къобалдеш верг а‚ къинхетаме верг а
Баккъалла а, тōба къобалдар ду Далла тхь, шаьш ца хууш вōнаш а деш, тккха сихонца тōба деш болчарна. Баккъалла а, церан тōба къобалдийр ду Дала. И Дела хилла хууш верг а‚ хьикмате верг а
Тōба къобалдийр дац шаьш вониг дечарна, шаьш  бала герга бахча олуш болчу: 'ХIинца ас тōба ди'‚ шаьш ца тешаш а болуш, беллачарна а. Царна Оха кечдина лазош долу Iазап
ХIай ийман диллинарш! Хьанал дац шуна аш зударий ницкъаца ирсе битар‚ хало ма е царна шаьш царна деллачух (урдох) цхьадерг юхаэцархьама‚ нагахь санна билггала боьханиг цара тIедаийтина дацахь. Хаза дāха цаьрца. Шуна уьш безаш ца хилахь а /собаре хила цаьрца/. Шуна цхьа хIума ца еза тарло‚ Дала цу чохь дуккха диканаш хилийта тарло
Шу лууш делахь зудчун метта зуда хийца‚ аш царах цхьанна дуккха даьхни делла делахь‚ цунах хIумма а юха ма эцалаш. – Аш схьаоьцур ду иза ткъа доккха зулам а‚ билгала къа а деш?
Аш и схьа муха оьцу‚ шу (майра а‚ зуда а хилла)  вовшашна юкъадахана ма хиллий? Шуьгара чIогIа ваIда эцна ма ярий цара
Аш ма балабе шун дайша балийна хилла болу зударий‚ хьалха дIадаханарг доцург. И хилла боьханиг‚ чIогIа ирчаниг‚ вуно боьха Iадат а
Шуна (бāло) хьарам бина шун наной а‚ шун йорий а‚ шун йижарий а‚ шун ден йижарий а‚ шун ненан йижарий а‚ шун вешин йорий а‚ шун йишин йорий а‚ шу дакхийна хилла болу шун наной а‚ шун шурин йижарий а‚ шун зударийн наной а‚ шун цIеношкахь Iеш болу шун цаьрца гергара юкъаметтиг а хилла болчу зударийн кхечарна бина болу мехкарий а. Шун цаьрца гергара юкъаметтиг ца хиллехь – къа дац шуна /церан мехкарий бало/. Шун чIурах схьабевлла болу шун кIентийн зударий а‚ ши йиша вовшахтоха (цхьана яло) а /хьарам ду шуна/‚ хьалха ддахна хилларг доцург. Баккъалла а, и Дела хилла гечдеш верг а‚ къинхетаме верг а
Зударех марехь берш (хьарам бина шуна бāло)‚ шун аьтту куьйгаша доладийна боцурш‚ и тIедиллина Дала шуна. Хьанал бина шуна цул дēхьахь берш‚ шайн бахамца аш лехча‚ шайн догIу урдо дIалуш‚ шарIаца бāлош долуш‚ зина лелорца доцуш. Шаьш цаьргара марзо ийцича – царна богIу мах дIало фарз хилла болу. Фарз кхочушдина (царна догIу урдо дIаделла)‚ шу вовшашца реза долуш динчунна тIехь (цара шуна цхьадолу урдо юхалуш) къа дац шуна. Баккъалла а, и Дела ма хилла хууш а‚ хьукам /нийса/ деш а
Шух муьлхачунна ца магахь шен таронца цIена болу муъмин зударий бāло – шайн аьтту куьйгаша доладийначу шайн муъмин мехкарех (лех) балабе. Далла дика хаьа шун ийман‚ шу вовшах /схьадевлла/ ду. Балабе уьш церан охIлан пурбанца‚ дIало церан мах диканца‚ цIена хилла болу‚ лелар боьха доцуш болу‚ доттагI лаьцна боцуш болу – (зударий). ТIаккха марехь болуш цара боьханиг далийтахь‚ царна оьздачу зударшна догIучух ах Iазап ду. И дерриге ду шух къинах (зинах) кхоьруш волчунна. Аш собар дахь (и зуда ца ялош) – и шуна дика ду. И Дела гечдеш верг  а ву‚ къинхетаме верг а ву
Далла лаьа шуна билгалдаккха‚ шул хьалха хиллачийн новкъа шу нисдан‚ шун тōба къобалдан. И Дела хууш а ву‚ хьукам /нийса/ деш а ву
Цу Далла лаьа шун тōба къобалдан. /Шайн/ дезаршна тIаьхьахIуьттуш болчарна лаьа шу /цIенчух/ дуккха генадовла
Шуна тIера /халонаш/ яйъян лаьа Далла. Адам кхоьллина заьIап
ХIай ийман диллинарш! Вовшийн даьхни ма даалаш харцонца‚ шун вовшийн резаллица йохка-эцар яцахь. Шаьш ма дайа. Баккъалла а, и Дела хилла шуьца къинхетаме
МостагIаллица‚ зуламца и динарг‚ тьхьа Оха чуверзор ву цIерга. И хилла Далла атта (и Далла атта ду)
Шайна нехIа дина долу даккхий къинош аш юьстахтаттахь‚ кегийчарна (кегийчу къиношна) Оха гечдийр ду шуна‚ чудохуьйтур ду шу сийлахьчу чугIойлина (ялсамане)
Шуна ма дезийла Дала шух цхьаболчарна вукхарал базбина делларг. Божаршна дāкъа ду шаьш карадийначух‚ зударшна а дāкъа ду цара шаьш карадийначух. Аш Деле деха Цуьнан комаьршаллах. И Дела хилла (ву) массо а хIума Ша хууш
ХIоранна Оха хилийтина дас-нанас а‚ гергарчара а бухадитинчух ирсоьцург. Шун дуйнаша чIагIбиначарна (хьалха аш шайна ирс лур ду, аьлла, ваIда йина хилла болу доттагIий), – дIало царна церан дāкъа. Баккъалла а, и Дела хилла массо а хIуманна тхь теш
Божарий тIехIиттина бу зударшна, Дала цхьаберш вукхарал базбарца а‚ цара шайн бахамах харж ярца а. Дика зударий бу – / Далла а, шайн марошна а/ муьтIахь берш‚ шаьш лардеш берш /марошна/ гучахь доцург Дала ларде аларна. Шу – церан Iесаллех кхоьруш дерш – хьехам бе царна‚ /цунах пайда ца хилахь/ бита уьш меттахь‚ /цунах а пайда ца хилахь/ тоха царна (хьехам хилийтарна‚ лазорна доцуш). ТIаккха уьш шуна муьтIахь хилахь – некъ ма бохабе царна. Баккъалла а, и Дела хилла лекха верг а‚ воккха верг а
Шу кхерахь (маран а (майрачун)‚ зудчун а) юккъехь барт бохарх‚ кхайкха хьекъале берш цуьнан (маран) нахана юккъера а‚ зудчун нахана юккъера а. Маслахьат лууш и шиъ делахь‚ Дала аьтто бийр бу царна юккъехь. Баккъалла а, и Дела хилла (массо а хIума) хууш верг а‚ /къайлаха дерг/ дика хууш верг а
Далла Iибадат де‚ накъост ма лаца Цунна цхьана а хIуманца‚ дена-нанна а дика хила‚ гергарчарна а‚ боберашна а‚ мискачарна а‚ гергара волчу лулахочунна а, гергара воцчу (хийрачу) лулахочунна а‚ агр накъостана а‚ некъан накъостана а‚ шайн аьтту куьйгаша доладийначарна а /дика хила/. Баккъалла а, Далла ца веза деккъа шеца тамаш беш верг а‚ кура верг а
Пис берш а, нахана пис хила, аьлла, омра деш берш а‚ Дала шайга даийтина долчу комаьршаллах хьулдеш берш а /ца беза Дала/ – Оха кечдина цатешачарна сийсаза долу Iазап
Шайн даьхни нахана гайтархьама сагIина доккхуш берш а, шаьш Делах а‚ тIаьххьарчу дийнах а тешаш боцуш  /ца беза Далла/, шена шайтIа доттагI хилларг – вон доттагI хилла цунах
ХIун дара царна Делах а‚ тIаьххьарчу дийнах а тешча‚ Дала шайна деллачу рицкъанах сагIа делча? И Дела уьш бевзаш ма хилла
Баккъалла а, и Дела мискъала зарратал, зулам деш ма вац. И (мискъала заррат) дика хилахь – и ттт алсамдоккху Цо‚ Шегара йоккха ял ло
Муха хир ду Оха массо а умматах /цхьацца/ теш валийна‚ хьо хIокхарна тIехь теш валийча?
Цу дийнахь цатешачарна а‚ элчанна Iесалла йиначарна а луур ду   латта шаьшца нисдалар. Хьулдийр дац цара Делах /цхьажимма а дуьненахь шаьшца/ хилларг
ХIай ийман диллинарш! Шу ламазна герга ма гIолаш‚ шу дехна а долуш‚ шаьш дуьйцург шайна ца хаахь; шайца боьха хи делахь а – ца луьйчуш, шаьш новкъахула /хи доцучухула/ лелаш дацахь, я /маьждига чохь ца совцуш/ чекхдовлуш дацахь. Шу хиллехь цомгуш‚ я новкъахь‚ я шух цхьаъ хьаштагнера (хинарара) веана велахь‚ я шу зударех хьакхаделла делахь – тIаккха шуна хи ца карадахь – тема де цIенчу лаьттаца /я гIамарца/. Шайн яххьех а‚ куьйгех хьакха и. Баккъалла а, и Дела хилла къинхетаме а‚ гечдеш а
Хьуна ца го и шайна жайнах /цхьа/ дāкъа делларш? Шаьш тиладалар оьцу цара‚ шу а некъах тиладала лаьа царна
Далла дика бевза шун мостагIий. Дала кхачо йина /шун/ вали хиларца, Дала кхачо йина /шун/ гIоьнча хиларца
Жуьгтийн динехь хиллачарех бу шаьш дош шен меттигера дIадоккхуш берш. Цара олу: 'Хезна тхуна /хьан дош/‚ Iеса ду тхо /хьан омрана/', 'ЛадогIа ахь – хозуьйтур дац хьуна /вониг/', 'РаIина' маттаца кда олуш, /ислам/ динна ттарш еш. Цара аьллехьара: 'Хезна тхуна‚ муьтIахь хилла тхо‚ ладогIа‚ хьажа тхоьга (тхан гIайгIа бе)'- царна дика хир дара‚ чIогIа а /хир дара/. Мухха делахь а, Дала неIалт аьлла царна уьш цатешарна. Ма тешаш бац уьш цхьа кIеззиг (берш) бен
ХIай шайга жайна делларш! Шу теша Оха доссош хиллачух (Къуръанах)‚ ша бакъдеш долу шуьца дерг (Таврат а‚ Инжил а) Оха яххьаш нисйина тIехьа ерзаяле‚ я неIалт алале‚ шоьтан дийнан дайшна ма-аллара. Делан гIуллакх кхочушхилла
Баккъалла а, Дала геч ца до Шеца накъост лацарна‚ Цо геч ма до и доцург Шена луъчунна. Милла а велахь а, Делаца накъост лоцуш – деза-доккха къа кхоьллина (дина) цо
Хьуна ца го и шаьш цIанбеш берш? Дала цIанвийр ма ву Шена луург. Цуьрриг а зулам дийр ма дац царна
Хьажал хьо‚ муха кхуллу цара Далла тIехь харцдерг! Кхачо хили цунах билггала къа хиларца
Хьуна ца го шайна жайнах дāкъа делларш – уьш тешаш бу джибтех а‚ тIагIутах а‚ цара олу цатешачаьрга: 'Шу ду нийсачу новкъахь /Мухьаммадан Деле/ ийман диллинчарал'
Уьш ма бу Дала шайна неIалт аьлларш. Дала неIалт аьллачунна хьуна цкъа а карор ма вац гIоьнча
Я шайна мулках дāкъа долуш бу уьш? Цара лур ма дац нахана чамхалг а
Я нахана хьагI йо-те цара, Дала царна Шен комаьршаллах деллачунна тIехь? Оха делира ИбрахIиман доьзална жайна а‚ хьекъалалла а. Деза-доккха мулк (даьхни) деллера Оха царна
Царах (жуьгтех) цунах (цу Дала доссийначу жайнах – Къуръанах) тешнарг а ву. Царах цунна дуьхьалваьлларг а ву. Кхачо хилла жоьжахатица /уьш бāго/ цIе хилар
Баккъалла а, и Тхан аятех цатешарш – тIаккха бохуьйтур бу Оха уьш цIерга. Церан чкъоьрнаш даьгна мел дели  Оха уьш хийцор ду кхечу чкъоьрнашца цаьрга Iазап Iовшийтархьама. Баккъалла а, и Дела хилла нуьцкъала а‚ хьукам /нийса / деш а
Ийман диллинарш а‚ дика Iамалш йинарш а – тIаккха уьш чубохуьйтур бу Оха бошмашка (ялсамане)‚ шайн бухахула хиш оьхуш долчу. Уьш цу чохь гуттар лаьттар бу. Цу чохь царна цIена зударий хир бу. Оха чубохуьйтур бу уьш дуькъачу IиндагIе
Дала омра до шуьга‚ шайга тешаме елла хIуманаш дIаерзор шайн дайшка‚ нахана юккъехь шаьш хьукам деш, и хьукам дар нийсонца. Баккъалла а, и Дела – ма хаза ду Цо шуьга шеца хьехам беш дерг! Баккъалла а, и Дела хилла хезаш верг а, гуш верг а
ХIай ийман диллинарш! Шу муьтIахь хилалаш Далла‚ шу муьтIахь хилалаш элчанна а‚ шух гIуллакх карахь долчарна а. Цхьана хIуманна тIехь шун къийсам хилахь‚ аш и ддерзаделаш Деле а‚ элчане а‚ шаьш Делах а‚ тIаьхьарчу дийнах а тешаш делахь. И дика а ду‚ хазачу кепара дастар а ду
Хьуна ца го и шаьш хьоьга доссийначух а‚ хьол хьалха доссийначух а тешаш бу моьттуш берш? Уьш лууш ма бу шайна юккъехь хьукам дойла тIагIута. Цаьрга омра ма дина цунах (тIагIутах) ма теша, аьлла. ШайтIа ма ду лууш уьш тило геннарчу тиларца
Цаьрга аьлча: 'ТIедуьйла Дала доссийначуьнга а‚ элчанна а (схьадуьйла‚ хьукам дойту вай Къуръане а‚ элчане а)'‚ хьуна ма го и мунепикъаш дIабоьрзуш хьо волчура /сихачу/ берзарца
Муха хир ду царна тIе цхьа бāла беъча‚ шайн куьйгаша кечбина болу‚ тккха уьш хьуна тIе баьхкича‚ шаьш Делаца дуйнаш бууш: 'Тхо ма дацара лууш диканиг а‚ кхиам хилар а бен'‚ – олуш?
Уьш ма бу Далла шайн дегнашкахь дерг хууш берш. Юьстахвала хьо царах‚ хьехам бе царна‚ āла цаьрга  /уьш/ кргга кхетош долу дош
Цхьа а элча ца ваийтина Оха цунна /нах/ муьтIахь хилархьама бен, Делан лаамца. Уьш хиллехьара шаьш шайна зулам дича, хьуна тIе богIуш, тккха Деле гечдар доьхуш‚ элчано а гечдар дехча, царна и Дела карор ма вара шайн тōба къобалдийриг а, къинхетаме верг а
Хьан Кхиош-кхобуш волчу (Делора) ма бац уьш /Делах/ тешаш шайна юкъадоьжначунна тIера хьукам хьоьга дойтуш бацахь‚ тIаккха а ахь йинчу кхиэлана шайгахь хIумма новкъарло ца карош‚ шаьш цунна муьтIахь хуьлуш бацахь
Оха царна тIедиллина хиллехьара,  шаьш дайа аьлла я арадовла шайн цIеношкара аьлла‚ царах кIеззиг болчара бен и дийр ма дацара. Шайна хьоьхуш дерг цара дахьара – и дика а‚ делилца чIогIа а ма дара
ТIаккха Тхайна гергара сийлахь-йоккха ял лур ма яра царна Оха
Нийсачу новкъа бихкина хир ма бара Оха уьш
Далла а‚ элчанна а муьтIахь берш – уьш хир бу Дала шайна ниIмат деллачаьрца цхьана: пайхамаршца‚ уггар бакълуьйчаьрца‚ гIазотехь беллачаьрца, дикачаьрца. Ма хаза хили уьш шайна накъост хиларца!
И дозалла Делера ду‚ кхачо хилла Дела хууш верг хилар
ХIай ийман диллинарш! Ларлуш хилалаш‚ гIазотана арадовлалаш тобанашца а‚ я дерриге а
Баккъалла а, шух ма ву ша /гIазотана/ тIаьхьавуьсуш верг. Шуна цхьа бохам хилча, олу цо: 'Ма ниIмат делла суна Дала со царна юккъехь (гIазотехь) цахиларна' (хиллехьара, со лазийна я велла хир вара)
Шуна Делера сийлалла хилча‚ билггала олу цо‚ шуна а, шена а юккъехь безам боцуш санна: 'Ма декъаза хили-кх со‚ цаьрца хила ца мегара со – беза - боккха толам ас а боккхур ма барий тIаккха'
Делан новкъахь тIом бойла шаьш эхартах гергара (дуьненан) дахар духкучара. Делан новкъахь тIом бина велларг а‚ я толам баьккхинарг а – тIаккха лур ю Оха цунна сийлахь-йоккха ял
Аш хIунда ца бо тм Делан новкъахь а,  божарех а‚ зударех а‚ берех а заьIап болчу нехан дуьхьа а? Уьш ма буй олуш: 'Тхан Кхиош-кхобург! Арадаха тхо хIоккху юьртара‚ шена чуьра нах зуламе болчу‚ хьан гергара верас (гIолоцург) ваийтахьа тхуна‚ хьан гергара гIоьнча ваийтахьа тхуна'
Ийман диллинчара тIом бо Делан новкъахь‚ цатешачара тIом бо тIагIутан (шайтIанан) новкъахь. ШайтIанан верасаш хIаллакбе. Баккъалла а, и шайтIанан мекарло ледара ма хилла
Хьуна ца го и шайга аьлларш: 'Юхадаха шайн куьйгаш (тIамах: тIом бар ма  деха хIинца а – цуьнан хан тIе ца кхаьчна)‚ ламаз хIоттаде‚ закат ло'‚ шайна тIом бар тIедиллича‚ царах цхьа тоба кхийрира нахах‚ Делах кхерарх санна‚ я кхин а чIогIа. Цара элира: 'Тхан Кхиош-кхобург‚ хIунда тIедиллина Ахь тхуна тIом бар. Цхьа гергара замане тIаьхьатаьттина хиллехьара Ахь тхо'. Ахь āла: 'Дуьненан хIума – кIеззиг хIума ю. Эхарт ду дика ша /Делах/ кхоьручунна. Цхьа цуьрриг а зулам дийр ма дац шуна'
Шу миччахьа хилахь а, далар тIекхуьур ду шух‚ чIогIа хIиттийна бIаьвнаш чохь шу хилча а. Шайга диканиг деъча, цара олу: 'ХIара Делера ду'‚ нагахь санна шайга вониг деъча, цара олу: 'ХIара хьоьгара ду / хй пайхамар, ахьа дуьйцу хманаш бахьанехь/'. Ахь āла: 'Массо а ду Делера'. ХIун ду-те цу къомана? – Кхета ца туьгу-кх иза хуьлучух
Хьуна тIедеана долу диканиг – Делера ду хьуна /хIай адам/‚ хьуна тIедеана долу вониг – хьоьгара ду хьуна /ахь деш долу вониг бахьанехь/. Оха ваийтина хьо /хIай Мухьаммад/ нахана тIе элча хилла. Кхачо хилла Делаца теш хилар
Элчанна муьтIахь хилларг – Далла муьтIахь хилла‚ юхаваьлларг – хьо ца ваийтина Оха царна тIехь терго  еш верг хилла
Олу цара: 'МуьтIахь хир ду'. Хьо волчуьра дIайирзича, царах цхьана тобано буса леладо ахь ма де аьлларг. И Дела дяздеш ма ву и цара буса лелош дерг. Бита уьш (дIакъаста царах)‚ Далла тIетовжа. Делаца кхачо хилла ша тIетевжаш волчунна
Къуръанах ойла ца йо-те цара? Иза Дела воцчуьнгара хилча‚ цу чохь дуккха хилпалонаш карор ма ярий царна
Кхерамцахиларх а‚ я кхерамах а цхьа гIуллакх шайга деъча – и даржадо цара. Цара и дерзадахьара элчане а‚ шайна юккъера гIуллакх карахь долчаьрга а – тIаккха царах цуьнан буха тIекхуьучарна хуур дара /бакъдерг/. Делан комаьршалла а‚ Цуьнан къинхетам а шайна ца хиллехь‚ цхьа кIеззиг берш боцурш шайтIанна тIехьахIуьттур ма дара шу
ТIом бе /хй  Мухьаммад/ Делан новкъахь. Ахь жоп лур дац деккъа хьайх а бен. Муъмин нехан дегнаш айде /тIамна/‚ Дала сацо тарло цатешачеран ницкъ. И Дела чIогIа ма ву ницкъаца а‚ и чIогIа ма ву бекхамца а
Хазчу гIиллакхан агIо лаьцначунна – цунах дāкъа ду‚ вочу гIиллакхан агIо лаьцначунна – цунах мохь хир бу. И Дела хилла массо а хIуманна тIехь ницкъ болуш
Шайга салам делча‚ цул хазчуьнца салам ло аш я юхадерзаде и. Баккъалла а, и Дела ма хилла массо а хIуманна терго еш
АллахI цIе йолу цхьа Дела ву – кхин дела вац И бен. Цо дерриге а гулдийр ду шу къематдийнахь‚ цу чохь шеко яц. Мила ву ткъа Делал хабар бакъдуьйцуш?
ХIунда хилла шу мунепикъашкахь ши тоба? Дала /шу шена тхь долчу бакъдолчух/ дIаберзина уьш  шаьш динарг бахьанехь. Шу лууш ду нисван Дала тилавала витинарг? Дала тилавала витинарг – хьуна карор ма бац цунна некъ /и нисван/
Царна дийзира шу ийманах юхадовлар, шаьш юхадовларх терра‚ тIаккха шу хир дара цхьанийса. Ма леца царах доттагIий, уьш Делан новкъахь дIакхалххалц. Нагахь санна уьш дуьхьалбовлахь, схьалеца уьш‚ хIаллакбе уьш шайна карабаьхккинчохь. Царах доттагI а‚ гIоьнча а ма лаца
Шаьш шуна а‚ шайна юккъехь а барт болчу къомана тIебаьхкинарш боцурш; я шуна тIебаьхкинарш а, шайн дагахь доцуш шуьца я /шуна дуьхьал долчу шайн/ къомаца тIом бан грташ боцурш а. /Шуьца а,  шуна дуьхьал а боцурш/. Далла лиъна хиллехьара‚ Цо шуна тIехIиттор бара уьш – цара шуьца тIом бийр бара. Уьш шух дIакъастахь – цара шуьца тIом бийр бац‚ шуьца машар бийр бу цара. Шуна ца бина Дала царна тIехь некъ (цаьрца тм бан бакъо яц шун)
Кхин цхьаберш карор бу шуна, шаьш лууш шуьца тешаме хила а‚ шайн къомаца (керстанашца) тешаме хила а‚ шаьш питане ма-кхайккхина, цу чу булуш. Уьш шух дIа ца берзахь (шуьца тм ца беш)‚ шуьца машар ца бахь‚ шайн куьйгаш шуна /тIекхийдочух/ ца совцадахь, схьалеца уьш‚ хIаллакбе уьш шайна карабаьхккинчохь. Царна тIехь Оха шуна билггала некъ бина (цаьрца тIом бан мега шуна)
Ца хилла /цкъа а мегаш/ муъмин стагана муъмин стаг вēр, гIалатваьлла бен. Цхьаммо гIалатваьлла муъмин стаг вēхь, муъмин лай паргIатвоккхур ву (йоккхур ю) цо‚ цуьнан охIланна длуш долу дият лур ду цо‚ цара /цунна гечдина/ сагIина ца дитахь. Нагахь санна и (и ца хууш велларг) хиллехь шуьца мостагIалла долчу къомах‚ ша муъмин а волуш – муъмин лай паргIатвоккхур ву (йоккхур ю). И хилахь шена а, шуна а юккъехь барт (машар) болчу къомах – длуш долу дият лур ду цуьнан охIланна‚ муъмин лай паргIатвоккхур ву. И ца карадахь,  тIеттIа шина баттахь марханаш кхобур ду‚ Делера гечдар доьхуш. И Дела Ша хууш а‚ хьукам /нийса/ деш а хилла
Цхьаммо шена хуъушехь муъмин стаг  вехь‚ цунна бекхам – жоьжахати ю‚ цу чохь и гуттар лаьттар волуш‚ Дела оьгIаз а вахана цунна‚ неIалт а аьлла‚ Цо кечдина цунна деза-доккха Iазап
ХIай ийман диллинарш! Шаьш Делан новкъахь арадевлла долуш‚ аш билгалдаккха: шайга салам деллачуьнга ма āла: 'Хьо муъмин вац'‚ дуьненан дахаран бахаме догдохуш – Далла гергахь йоккха хIонс ю. Иштта хилла шу хьалха – Дала шуна ниIмат делла. Аш билгалдаккха. Баккъалла а, и Дела хилла аш дийриг дика хууш
Цхьатерра бац муъмин нахах шаьш гIазотах цхьа а бахьана доцуш бухабуьсурш а‚ шаьш шайн хьолаца а‚ шайн синошца а‚ Делан новкъахь гIазот деш берш а. Шайн хьолаца а‚ шайн синошца а гIазот деш берш даржаца базбина Дала бухабуьсучарал. ХIоранна Дала ваIда йина хазаниг (ялсамане) яла. ГIазот деш берш базбина Дала бухабуьсучарал сийлахь – йоккхачу йолаца (боккха мēла баларца)
Шегарчу даржашца‚ гечдарца‚ къинхетамца /базбина Цо уьш/. Дела хилла Ша гечдеш верг а‚ къинхетаме верг а
Баккъалла а, шайна зуламаш дина, маликаша дIаэцна болчаьрга эр ма ду: 'Шу мичахь хиллера?' Цара эр ду: 'Тхо хиллера лаьттахь (дуьненахь) долуш кхечара тхуна тIехь ницкъ беш'. Эр ду: 'Ткъа Делан латта шортта дацара шу кхечухьа дIакхалха?' Уьш ма бу шайн чугIойла жоьжахати ерш. Ма вон хилла-кх /церан/ кхоллам!
Божарех а‚ зударех а‚ берех а шайна ницкъ хилла /дIабаха/, таро ца хилларш а‚ кIелхьарбовла некъ ца карийнарш а боцурш (царна гечдан там бу Дала)
Царна бехк ца билла а‚ гечдан а тарло Дала. И Дела хилла къинхетаме а‚ гечдеш верг а
Делан дуьхьа дIакхелхинчунна лаьттахь карор ма ю дуккха тIетовжийлаш а‚ шорто а. Далла а‚ элчанна а дуьхьалвоьдуш шен цIера араваьлча,  цунах валар хилча (и новкъахь велча) – цуьнан ял Далла тIейоьжна. И Дела гечдеш верг а‚ къинхетаме верг а хилла
Шу лаьттахула девлла лелаш, шуна къа дац аш ламаз доцца дича‚ нагахь шу кхоьруш делахь цатешачара шайна питана дарна (тIелатарна). Баккъалла а, цатешарш хилла шуна билггала мостагIий
Хьо (пайхамар) царна юккъехь волуш‚ царна ламазна хьалха хIоьттича‚ царах цхьа тоба хьоьца хIуттийла, шайн герз схьаоьцийла. Уьш сужуде бахча (церан ракаIат чекхдаьлча), шуна тIехьа кхиберш хIуьттийла. ТIаккха  ламаз даза тоба йогIийла (хьуна тIехьахь ламаз дан). Цара ламаз дойла хьоьца ларлуш, герз а схьаоьцийла цара. Ца тешарш лууш бара шу шайн герзах а, хIуманех гIопал (терго ца еш) хуьлийла – тIаккха уьш шуна тIекхуьур бара цхьа гIулч. Шуна къа дац, нагахь санна шуна цатам белахь догIа бахьанехь, я шу цомгуш делахь, аш шайн герз охьадилларх. Шу ларлуш хила. Баккъалла а, Дала кеч ма дина цатешачарна сийсаза долу Iазап
Шаьш ламаз кхочушдича, Дела хьахаве ирахь а, охьахиъна а‚ шайн агIошна тIетевжина а. Шаьш кхерамах хьалхадевлча, ламаз хIоттаде (кхоччуш). Баккъалла а, ламаз хилла муъмин нахана хан тоьхна тIедиллина
Шу ледара ма хилалаш /шаьшца мостагIалла йолу/ нах лаха (гIазот дан). Шу лазош хиларх, уьш  а лазош ма бу, шу лазош санна. Шу-м Делера цара дог ца дохучу хIумане догдохуш а ду. И Дела хилла Ша хууш верг а, хьукам /нийса/ деш верг а
Баккъалла а, Оха доссийна хьоьга жайна, бакъонца ахь нахана юккъехь хьукам дархьама Дала хьайна гайтинчуьнца. Хьо ма хилалахь ямартхойн дуьхьа къуьйсуш
Деле гечдар деха. Баккъалла а, Дела хилла гечдеш верг а, къинхетаме верг а
Ахь ма къийсалахь шаьш ямартло еш болчеран дуьхьа. Баккъалла а, Далла ца веза къинош дарца ямартло еш верг
Уьш дIахьуллуш бу нахах, дIахьуллуш бац Делах, ткъа Иза уьш гуш ву, цара буса И реза воцу дешнаш дуьйцуш. Дела хилла цара динчунна го лоцуш верг
ХIай, шу ма ду церан дуьхьа дуьненан дахарехь къуьйсуш. Хьан къуьйсур ду Делаца церан духьа къематдийнахь? Я мила хир ву царна тIехь векал /церан гролхо/?
Милла велахь а вониг деш, я шена зулам деш, тIаккха цо Деле гечдар дехча‚ цунна и Дела карор ма ву гечдеш а, къинхетаме а
Милла велахь а къа деш – и деш ду цо шена. Дела хилла хууш верг а‚ хьукам/нийса/ деш верг а
Милла велахь а гIалат я къа деш, тIаккха и цIена волчунна тIетоьттуш –  и ма ву ирча харцдерг а‚ билггала къа а шена тIелоцуш
Делан комаьршалла а‚ Цуьнан къинхетам а хьуна ца хиллехьара – царах цхьа тоба ма яра хьо тило лууш. Цара-м тилор бацара шаьш бен. Цхьа хIумма а цара зен дийр дац хьуна. Дала хьоьга доссийна жайна а, хьекъалалла а‚ Цо Iамийра хьуна хьуна ца хууш хилларг. Йоккха хилла хьуна тхь Делан комаьршалла
Дукхадолчу церан къайлахчу къамелех пайда бац, нагахь санна  сагца, диканиг дарца, нахана юккъехь барт барца омра деш уьш бацахь. И деш верг милла а велахь а, Дела реза хиларе дог а дохуш, тIаккха Оха цунна лур ма ю сийлахь- йоккха ял
Милла велахь а, элчанна дуьхьалваьлларг, шена нийса некъ билгалбаьллачул тIаьхьа, муъмин боцу нехан некъана тIаьхьахIоьттинарг – и вуьтур ву Оха ша хаьржинчу новкъахь,  вохуьйтур ву жоьжахати чу. Ма вон хилла и цуьнан кхоллам!
Баккъалла а, Дала гечдеш дац Шеца накъост лацар, гечдийр ду и доцург /кхин къинош/ Шена луучунна. Милла велахь а Делаца накъост лоцуш – тилавелла и генарчу тилаваларца
Иза а витина, уьш кхойкхуш ма бу стечу хIуманашка, уьш кхойкхуш ма бу дуьхьалдаьллачу шайтIане
Дала неIалт аьлла цунна. Цо (иблисо Деле) аьллера: 'Хьан лех цхьа билггала дāкъа сайгахьа доккхур ду ас
Тилланне а тилор бу ас уьш, хазанне – ойбур бу ас церан /харц/ лаамаш, омра дийр ма ду ас царна – бежнийн лергаш  хедор ма ду цара, омра дийр ма ду ас царна – хуьйцур ма ду цара Делан дин' (кхоллар). Дела а витина, и шайтIа шена доттагI лаьцнарг – эшна и къаьстинчу эшамца
ВаIда йо цо царна‚ харц лаамаш дага кхуьссу царна. ШайтIано царна ваIда еш ма яц харцдерг бен
Уьш бу шайна чугIойла жоьжахати хир ерш‚ карор дац царна цунах кIелхьардовлар
Ткъа ийман диллинарш а‚ дика Iамалаш йинарш а – Оха чубохуьйтур бу уьш /ялсаманин/  бошмашка, шайн бухахула хиш оьхуш йолчу. Цигахь уьш гуттар хир бу – Делан ваIда бакъ хиларца. Ткъа мила ву Делал дош бакъ олуш? (Хьенан дош ду Делан дашал бакъ?) - /цхьа а вац/
Шун лаамашца а‚ жайнан охIланан лаамашца а дац иза. Милла велахь а, вониг деш – цуьнца бекхам бийр бу цунна. Карор вац цунна Дела воцург верас а, гIоьнча а
Милла велахь а, дика Iамалш еш,  боьрша и велахь а‚ я зуда елахь а,  ша муъмин (ийман диллинарг) волуш  – уьш чу гIур бу /ялсаманин/ беша. Цхьа- цуьрриг зулам дийр дац царна
Мила ву хаза  динца, ша дика мал а еш, шен юьхь Далла муьтхь а йина, ша бакъдолчунна тIетевжина хиллачу ИбрахIиман миллатана тIаьхьа хIоьттина хиллачул сов? Дала доттагI лецира ИбрахIим
Делан ду стигланашкахь мел дерг а‚ лаьттахь мел дерг а. Дела хилла массо а хIума чулоцуш /Шен лманца/
Хьоьга хьехам боьхуш бу уьш зударийн хьокъехь. Ахь āла: 'Дала хьехам бийр бу шуна церан  хьокъехь а‚ /довзийтур ду шуна/ зударий аш шайна ирсана кхачорах лаьцна, Къуръана чохь доьшуш дерг а, /иштта довзийтур ду шуна/ байлахь дисинчу зудаберех а, шу шайна уьш бāло лууш, царна догIу урдо кхоччуш дала ца лууш болчу, заьIап хилла кIелбисинчийн берийн хьокъехь а /хьехам бийр бу Дала/: аш нийсо латтае боберашкахь. Аш диканиг дахь – и Дела и хууш хилла'
Нагахь санна зуда кхоьруш хилахь, майра шех хервала гIертарх‚ шега тидам цахиларх – царна шинна (майрачунна а‚ зудчунна а) а къа дац вовший юккъехь маслахьат дарх‚ маслахьат тоьлуш ду. БIаьрмецигалла лаьтташ ю синошца. Шу дика хилахь‚ шу Делах кхоьруш хилахь – и Дела ма хилла аш дийриг дика хууш
Шуна цкъа а ницкъ кхочур бац зударшна юккъехь нийсо ян‚ шуна мел лиъча а. ДIа ма дерза /шайна ца езачу зудчух/ кхоччуш, аш и юьтуш /хIаваэхь/ кхазаелларг санна. Аш маслахьат дахь‚ шу Делах кхерахь – и Дела хилла гечдеш верг а‚ къинхетаме верг а
И шиъ (майра а‚ зуда а) къастахь – Дала лур ду /царах/ хIоранна Шен шортта долчух. И Дела хилла шортта (ниIмат) долуш а‚ хьукам /нийса/ деш а
Цу Делан ду стигланашкахь мел дерг а‚ лаьттахь мел дерг а. Оха весет дина шул хьалха жайна даийтинчаьрга а‚ шуьга а Делах кхера, аьлла. Аш керстадахь – цу Делан ду стигланашкахь мел дерг а‚ лаьттахь мел дерг а. И Дела хилла хьал долуш верг а‚ Шена хастам беш верг а
Делан ду стигланашкахь мел дерг а‚ лаьттахь мел дерг а. Делаца кхачо хилла /Шен лайн Iамалш/ Iалаш еш верг хилар
Шена лиъча‚ шу дIадōхур ду Цо‚ хIай нах‚ кхиберш бāлор бу. Хилла Дела цунна тIехь ницкъ болуш
Дуьненан мēла безаш милла велахь а‚ Делан бу дуьненан мēла а‚ эхартан мēла а. Дела хилла хезаш верг а‚ гуш верг а
ХIай ийман диллинарш! Шу хилалаш чIогIа дIахIиттина нийсонца тешалла деш Далла - шена тIехь делахь а, я шайн дена-нанна тIехь делахь а‚ я гергарчарна тIехь делахь а. И /шена тхь тешалла деш верг/ хьал долуш велахь а‚ я пекъар велахь а – Дела ву цу шиннал /лерам бан/ хьакъ верг (дика хууш ву царна шинна пайдане дерг; уьш шиъ а Iалашбийриг Дела ву). Шу тIаьхьа ма хIитталаш деган дезаршна – шу /бакъдолчух/ дIатовжа кхерамна. Аш /тешалла/ хийцадахь я /и тешалла дан шу/ дуьхьал хилахь – баккъалла а, и Дела ма хилла аш дийриг дика хууш
ХIай ийман диллинарш! Шу теша Делах а‚ Цуьнан элчанах а‚ Цо шен элчане доссош хиллачу жайнах а‚ Цо хьалха доссийначу жайнах а. Делах а‚ Цуьнан маликех а‚ Цуьнан жайнех а‚ Цуьнан элчанех а‚ ТIаьхьарчу дийнах а цатешнарг – и тила ма велла генарчу (крггерачу) тиларца
Баккъалла а, и тешаш хилларш‚ тIаккха керстадеш‚ юха а тешаш‚ юха а керстадеш‚ тIаккха керстадарца совбуьйлуш берш – Дела вац царна гечдийр долуш а‚ уьш нисбийр болуш а нийсачу новкъа
Ахь кхаъ баккха мунепикъашка царна лазош долу Iазап хиларца
Ишттанаш бу уьш, муъмин нах битина, ца тешаш берш шайна доттагIий лийцинарш. Сийлалла лоьху-те цара цаьргахь? Баккъалла а, сийлалла ерриге а Делан ма ю!
Цо (Дала) шуьга жайни чохь масийттаза доссош хилла: нагахь санна шуна Делан аяташ харцдеш а‚ сийсаздеш а хазахь‚ цаьрца охьа ма ховша‚ аьлла, – уьш кхечу хабарна тIеберззалц. Вуьшта, – шу, баккъалла а, уьш санна ду. Баккъалла а, цу Дала гулбийр болуш ма бу мунепикъаш а‚ цатешарш а жоьжахати чохь – берриге а
Уьш бу шу тергалдеш Iаш. Шуна Делера толам хилча‚ цара олу: 'Ткъа тхо а дацара шуьца?' Нагахь санна цатешачарна дāкъа хилча‚ олу: 'Тхо дацара шуна гIо дан гIерташ‚ шу Iалашдеш муъмин нахах?' Дала хьукам дийр ду шуна юккъехь къематдийнахь. Цкъа а цатешачарна муъмин нахана тIехь некъ лур бац Дала
Баккъалла а, и мунепикъаш Дела Iехо гIерта. И ву уьш Iехош. Шаьш ламазна хIиттича‚ уьш хIуьтту маллой (ца лууш), нахана шаьш гайтархьама‚ кIеззиг бен Дела ца хьехаво цара
Уьш лесташ (дсахьийзаш) бу оцунна (ийманна а, керстаналлина а) юккъехь: хIокхарах а (муъмин нахах а) ца кхета‚ вукхарах а (керстанех а) ца кхета. Ша Дала тилвала витинчунна хьуна карронне а карор ма бац /и нисван/ некъ
ХIай ийман диллинарш! Аш ма леца цатешарш, доттагIий бай, муъмин нах битий. Шу лууш ду Дала шайна тIехь билггала делил дан?
Баккъалла а, мунепикъаш хир ма бу /жоьжахатин/  цIеран уггар бухарчу тгнна (гта) тхь‚ хьуна каронне а карор ма вац царна гIоьнча
Шаьш тōба а дина‚ диканаш а дина‚ Делаца чIагIбелла, шайн дин Далла цIандина берш боцурш. Уьш муъмин нахаца бу. ТIаьхьа лур ю Дала муъмин нахана сийлахь-йоккха ял
ХIун дийр ду Дала шуна Iазап дина,  баркалла олуш а, тешаш а шу хилча? И Дела хилла баркалле верг а‚ хууш верг а
Далла ца деза вон хабарш даржадар‚ шена зулам динчо бен. И Дела хилла хезаш верг а‚ хууш верг а
Аш гучудаккхахь диканиг‚ я хьулдахь и‚ я гечдахь /шена вон динчунна/ вониг, – /мела бу шуна/. Баккъалла а, и Дела Ша ма хилла гечдеш верг а‚ ницкъ кхочуш верг а
Баккъалла а, Делах а‚ Цуьнан элчанех а ца тешаш берш‚ шаьш лууш берш Далла а‚ Цуьнан элчанийн а юкъ эгIо‚ шаьш олуш берш: 'Теша тхо цхьаболчарах‚ ца теша тхо вукхарах'‚ шаьш лууш берш цу юккъехь некъ лаца (карабан) –
Баккъалла а, уьш ма бу хьакъболу керстанаш. Цу керстанашна Оха кеч ма дина сийсаза долу Iазап
Шаьш Делах а‚ цуьнан элчанех а тешнарш‚ царах цхьа а ца къестош берш – уьш бу Оха шайна тIаьхьа ял лур ерш. И Дела хилла гечдеш верг а‚ къинхетаме верг а
Хьоьга доьху жайнан охIлано шайга стиглара жайна доссаде‚ бохуш. Мусага цул доккханиг дийхира цара‚ элира: 'Дела гайта тхоьга гуччахь'. ТIаккха стиглара цIаро схьалецира уьш шайн зулам бахьанехь. ТIаккха эса схьалецира  цара (бадат дан) шайга билгалонаш схьаеъначул тIаьхьа. Цунна а гечдира Оха. Мусага делира Оха билггал делил
Церан тIехула лам айбира Оха, цаьрца бартбеш /и тIелацийтархьама/‚ Оха элира цаьрга: 'НеIарехула чоьхьадовла, сужуд деш'. Элира Оха цаьрга: '/Делан/ дозанех ма довлалаш шоьтдийнахь'. Цаьргара нуьцкъала ваIда ийцира Оха
Цара и шайн барт бохорна‚ уьш Делан аятех цатешарна‚ цара цхьа а бехк боцуш пайхамарш байарна‚ церан 'тхан дегнаш мужулт (хьарчийна) ду', аьлла, дош бахьанехь /Дала неIалт аьлла царна/. Дала мухIар тоьхна церан /дегнашна/ уьш цатешар бахьанехь. Цхьа Iеззиг берш бен /царах/ тешар болуш бац
Уьш цатешар бахьанехь‚ церан Марьямах лаьцна аьлла долу дош – деза-доккха эладита бахьанехь /неIалт аьлла царна/
Церан: 'Баккъалла а, Оха вийна Масихь – Марьяман кIант Iийса Делан элча', –  аьлла, дош бахьанехь а (и дерриге а бахьанехь Iазап дина Оха царна). Вийна вац цара и‚ ирх оьллина а вац цара и. Мухха делахь а, царна /цхьа кхин/ тарвеллера цунах. Баккъалла а, цу чохь хилпало йинарш – цунах шеконехь бу-кх уьш. Цуьнан цхьа а Iилма дац цаьргахь – шайна мотталуш долчунна тIаьхьахIоттар бен. Ца вийна цара и, баккъалла а,
Дала Шена герга хьалаваьккхина и. И Дела хилла веза верг а‚ хьукам /нийса/ деш верг а
Жайнин охIланах цхьа а вац цунах тешар волуш бен и валале‚ къематдийнахь и хир ву царна дуьхьал теш
Жуьгташкара даьлла зулам бахьанехь хьарам дира Оха царна диканаш‚ хьалха шайна хьанал хилла долу‚ Делан некъах цара дуккханнаш дIатовжор бахьанехь а
Цара риба эцар бахьанехь, шайна дихкина хилла долу‚ цара харцонца нехан даьхни даар бахьанехь а. Царах керстанашна лазош долу Iазап кечдина Оха
Мухха делахь а, царах кIорга Iилма хууш берш а‚ муъминаш а ийман диллина бу хьоьга доьссинчуьнга а (Къуръане)‚ хьоьл хьалха доьссинчуьнга а‚ хIоттош бу ламаз‚ луш бу закат‚ Делах а‚ эхарт дийнах а тешаш бу. Царна тIаьхьа Оха лур ма ю сийлахь – йоккха ял
Баккъалла а, Оха вехьий даийтира хьоьга‚ Нухье а‚ цул тIаьхьа пайхамаршка даийтарх терра. Вехьий даийтира Оха ИбрахIиме а‚ ИсмаIиле а‚ Исхьакъе а‚ ЯIкъубе а‚ ЯIкъубан тIаьхьене а‚ Iийсага а‚ Аюбе а‚ Юнусе а‚ ХIаруне а‚ Сулеймане а. Давуде делира Оха Забур
Элчанашка‚ Оха хьайга хьалха бийцина болчу‚ Оха хьайга бийцина боцчу а /элчанашка  вехьий даийтира Оха/. Мусага хабар дийцира Дала /схьадиллинчу/ дийцарца
Элчанашка‚ шаьш кхаъ боккхуш хилла болчу а‚ кхерам туьйсуш хилла болчу а /даийтира Оха вехьий/ нахана Далла тIехь делил цахилийтархьама элчанел тIаьхьа. Дела веза верг а‚ хьукам /нийса/ деш верг а хилла
Мухха делахь а, Дала тешалла до хьоьга доссинчуьнца – Цо доссийна и Шен Iилманца. Маликаша а до тешалла. Кхачо хилла Делаца теш хилар
Баккъалла а, и цатешашнарш‚ Делан новкъара /нах/ юьстахбохуш берш – уьш тилабелла генарчу тиларца
Баккъалла а, и цатешнарш‚ зулам динарш – ма вац Дела царна гечдан воллуш‚ уьш нисбан /воллуш нийсачу/ новкъа‚
Жоьжахатин новкъа бен‚ уьш цу чохь даима лаьтташ. И хилла Далла атта
ХIай нах! Шуьга веана элча бакъонца шун Кхиош-кхобучуьнгара‚ аш ийман дилла – иза дика ду шуна. Аш керстадахь – Делан ма ду стигланашкахь а‚ лаьттахь а мел дерг. Дела хилла хууш верг а‚ хьукам /нийса/ деш верг а
ХIай жайнан охIла! Дукха тIех ма довла шайн динехь. Ма āла Далла тIехь бакъдерг бен. Баккъалла а, Масūхь,  Марьяман кIант Iийса – Делан элча ву‚ Цуьнан дош ду‚ Цо ша делла хилла долу Марьяме‚ Цунах са а ду – ийман дилла Деле а‚ Цуьнан элчанашка а. Аш ма āла: 'Кхоъ'. Совца – шуна дика хир ду. АллахI – цхьа Дела ву‚ цIена ву и Шен доьзалхо хиларх. Цуьнан ма ду стигланашкахь а‚ лаьттахь а мел дерг. Кхачо хилла Делаца векал хилар
Куралла янне а йийр яцара Масūхьа Делан лай хила‚ герга долчу маликаша а йийр яцара. Цуьнан Iибадатна куралла йинарг, дозалладинарг – тIаккха Шена тIе гулвийр волуш ву Цо массо а
Ийман диллинарш а‚ диканаш динарш а – царна бекхамна лур ю шайн ял‚ Шен комаьршаллица Цо совбохур бу уьш. Амма куралла йинарш а‚ дозалладинарш а – Iазап дийр ду царна лазош долчу Iазапца‚ царна карор вац Дела воцург доладийриг а‚ гIоьнча а
ХIай нах! Еана шуьга шун Кхиош-кхобучунгара билгало. Къегина нур доссийна Оха шуьга
Деле ийман диллинарш‚ Цуьнца чIагIбелларш – тIаккха кхачор бу Цо уьш Шегара къинхетаме а‚ комаьршалле а‚ нисбийр бу Цо уьш Шена тIе нийсачу новкъа
Хьоьга жоп доьхуш бу уьш цхьацца хаттаршна. Ахь āла: 'Дала кхетор ду шу шен доьзалхо я да, буха а ца вуьсуш, веллачун хьокъехь: нагахь санна цхьа стаг лахь‚ бухавуьсуш шен доьзалхо а, /да а/ воцуш‚ бухаюьсуш ю цхьа йиша – цунна цо бухадитинчух нийсса ах лур ду. Вашас оьцу йишин дерриг ирс‚ нагахь санна цуьнан (йишин) доьзалхо вацахь. Нагахь санна ши йиша буха йисина елахь – цу шинна, кхо дāкъа дина, ши дāкъа лур ду цо бухадитинчух. Нагахь санна бухабисина белахь вежарий а‚ йижарий а – боьршачунна шина зудчунна кхочу дāкъа лур ду. Шуна и билгалдеш ву Дела шу тила цадалархьама. И Дела массо а хIума хууш ву
ХIай ийман диллинарш! Кхочушбе чIагIамаш. Хьанал дина шуна хьайбанаш, шуна /хьарам ду аьлла/ дийцина хилла доцурш а‚ шу ихьрам дихкина долуш, таллар дина экха доцург а. Баккъалла а, Дела хьукам деш ву Шена луъург
ХIай ийман диллинарш! Аш хьанал ма де Делан Iадаташ (Дала хьарам динарг хьанал ма де)‚ хьарам беттанаш а‚ хьаьжцIа чу гIурбанна далийна долу бежана а /ма диэ и/‚ шайн логах туьтеш кхазийна долу хьайбанаш а‚ Хьарме баьхкина нах‚ шайн Кхиош-кхобучуьнгара дозалле а‚ резахиларе а догдохуш болчу /лара уьш‚ тергал де и хьурматаш/. Шаьш хьаьжалла даьстича, таллар де шайна акхарошна. /Хьалха/ шу Деза Маьждиге ца дуьтуш хилла болчаьрга шун хиллачу цабезамо шу ма дуьгийла /хIинца/ царна тIелата (Делан дозанех довларна тIе). Аш вовшийн гIо лаца диканна тIехь‚ Делах кхерарна тIехь. Аш вовшийн гIо ма лаца къинна тIехь‚ тIелатарна тIехь. Шу Делах кхера /и ца дан/. Баккъалла а, и Дела чIогIа ву бекхам барехь
Шуна хьарам йина къен елла хIума а‚ цIий а‚ хьакхин жижиг а‚ Дела воцчун цIе йоккхуш дийна /бежана/ а‚ лаг таIийна (са дуькъна) дийнарг а‚ шена хIума тоьхна дийнарг а‚ лакхара охьадоьжна делларг а‚ кхечо маIа тоьхна дийнарг а‚ экхано дийнарг а, аш цIандина доцург (экхано лаьцначул таьхьа аш хьакха деззачу кепара урс хаькхна делахь – мегар ду даа)‚ тлгана (цшна)лерина  урс хьаькхнарг а‚ аш пхерчашца пал тесна декъна хилларг а. И фасикъ хIума ду (Далла муьтхь хиларх двалар). Тахана дог диллина керстанаша шун динах. Шу царах ма кхера. Шу Сох кхера. Тахана чекхдаьккхина Ас шуна шун дин‚ кхочушдина шуна Сайн ниIмат. Реза хилла Со Ислам шуна  дин хиларца. Нагахь санна цхьанна чIогIачу мацаллехь /царах хIума/ ца ваьлла яахь, ша къа дарна тIегIерташ воцуш‚– баккъалла а, Дела гечдеш а‚ къинхетаме а ма ву (цу хьарам йолчух кIеззиг хIума яа мегар ду цунна мацалла ца вала)
Хьоьга хоьтту цара: 'ХIун хьанал йина ю шайна /яа/?' бохуш. Ахь āла: 'Хьанал йина шуна цIена хIуманаш а‚ Дала шайна Iамийнчух – аш Iамийна хилла долчу дйинато лаьцнарг а. Аш даа цо шайна лаьцначух‚ Делан цIе яккха цунна тIехь‚ Делах кхера шу. Баккъалла а, и Дела сиха ву  хьесап дарехь '
Тахана хьанал йина шуна цIена хIуманаш‚ жайнан охIлан кхача а хьанал бу шуна‚ шун кхача хьанал бу царна а. Муъмин зударех цIена гIиллакхе берш (нахаца ца лелаш берш)‚ шул хьалха шайга жайна доссийначарех цIена гIиллакхе зударий (нахаца ца лелаш берш) хьанал бу шуна /маре бало/‚ аш церан мах белча‚ шу боьханиг дан гIерташ ца хилча‚ доттагI лаца гIерташ дацахь. Ийман харцдеш милла велахь а – цуьнан Iамал яйна‚ эхартахь и хир ву эшначарех
ХIай ийман диллинарш! Шаьш ламазна тхIуьттуш (ламазна кечлуш), шайн яххьаш йила‚ куьйгаш а дила голашка кхаччалц‚ шайн коьртах /хьаж тра ксаркгчу кхаччалц  хица тдийна шина куьйган плгаш д-схьа/ хьакха‚ когаш била хьорканашка кхаччалц. Шайна тхь хи делахь – лийча. Нагахь санна шу цомгуш делахь‚ я новкъахь делахь‚ я шух цхьаъ цнонна ваханчуьра  веънехь‚ я шу зударех хьакхаделлехь‚ шуна хи ца карадахь – тема де цIенчу латтаца.  Аш хьакха цунах (латтах) шайн яххьех а‚ куьйгех а. Шуна хало ян лууш вац Дела‚ мухха делахь а, шу цIандан лууш ву И Шен ниIмат шуна кхочушхилийтархьама‚ шу хилахьара баркалла олуш
Аш дагадаийта шайна хилла Делан ниIмат‚ Цуьнан барт Ша шуьца бина хилла болу‚ шаьш āлар /дагадаийта/: 'Ладугш а ду,  муьтIахь а  ду'‚ аьлла. Шу Делах кхералаш. Баккъалла а, и Дела Ша хууш ма ву дегнашкахь дерг
ХIай ийман диллинарш! Шу хилалаш хIиттина Далла тешаш хилла нийсонца. Цхьана нахе болчу цабезамо шу диггане а ма дуьгийла нийсо цаярна тIе. Нийсо елаш‚ и герга ю Делах кхерарна‚ шу Делах кхералаш. Баккъалла а, и Дела сов дика хууш ву аш дийриг
Дала ваIда йина ийман диллинчарна а‚ дика Iамалш йиначарна а – царна хир ду гечдар а‚ сийлахь-йоккха ял а
/Дин/ керстадина‚ Тхан аяташ харцдинарш – уьш бу жоьжахатин дай
ХIай ийман диллинарш! Аш дагадаийта шайна тIехь хилла долу Делан ниIмат. Цхьа къам ма дарий бала кхаьчна шуна тIе куьйгаш кховдо – Цо духатеттира шух церан куьйгаш. Шу Делах кхералаш‚ Далла тIетевжийла муъмин нах
Дала барт бира Исраилан кIенташца‚ царах шийтта тешаме стаг вахийтира Оха‚ Дала элира: 'Со шуьца ву.” Аш ламаз хIоттадахь‚ закат лахь‚ Сан элчанех  тешахь‚ аш цаьргахьа  гIо  даккхахь, аш Далла /юхалург/ хаза декхар лахь – шун вонаш дойур ма ду Ас‚ бошмашна чу (ялсамане) дохуьйтур ма ду шу‚ шена бухахула хиш оьхуш йолчу. Цул тIаьхьа шух керстаналла динарг – нийса некъ тилийнарг ма ву и
Цара и шайн ваIда (барт) йохорна неIалт аьлла Оха царна‚ церан дегнаш дина къиза‚ дош хуьйцуш бу уьш шен меттигера. Дицдина цара /Дала/ шайга /хьехамца/ доссийна хиллачух цхьа дāкъа. Хьо (хIай Мухьаммад) дIатуьлур  ма вац цаьргара тешнабехкана тIенисвларх‚ царах цхьа кIеззиг боцчучарах бен. КъинтIера вала царна‚ гечде царна. Баккъалла а, Далла дукхабеза диканиг деш берш
Оха ваIда ийцира тхо насараш (христианаш) ду аьллачаьргара‚ цара а дицдира цхьа дāкъа шеца шайна хьехам бина хилла долчух. Царна юкъатесира Оха мостагIалла а‚ оьгIазло а къематде хIотталц‚ тIаккха дуьйцур ду Дала‚ уьш хIун деш хилла, аьлла
ХIай жайнан охIла! Веана шуьга Тхан элча‚ аш жайнах хьулдеш хилла долу дуккханиг шуна билгалдеш волу‚ дукханиг гучу ца доккхуш а дуьту цо. Деана шуьга Делера нур а‚ билгала жайна а
Цуьнца нисво Дала Ша резахиларна тIаьхьахIоьттинарг машаран некъашка‚ боданашкара нуьре арабоху Цо уьш Шен лаамца‚ нисбо Цо уьш нийсачу новкъа
Керстаналла дина шаьш аьллачара: 'Баккъалла а, Дела  И ма ву Марьяман кIант Масūхь'. Ахь āла: 'Делера цхьанна хIуманна доладалуш мила ву, Цунна лиъча хIаллакван Марьяман кIант Масūхь а‚ цуьнан нана а‚ лаьттахь мел дерг а?' Делан ма ду стигланийн а‚ лаьттан а долалла‚ царна юккъехь дерг а. Шена луург кхуллуш ву И. И Дела массо а хIуманна тIехь ницкъ кхочуш ма ву
Жуьгташа а‚ насараша а элира: 'Тхо ду Делан кIентий а‚ Цуьнан дукхадезарш а'. Ахь āла: 'Ткъа шуна Iазап хIунда до Цо шун къинош бахьанехь? ХIан-хIа‚ шу адамаш ду Цо кхоьллинчарах. Шена луучунна гечдийр ду Цо‚ Шена луучунна Iазап дийр ду. Делан ду стигланийн а‚ лаьттан а долалла‚ царна юккъехь дерг а‚ Цуьнга ду /массеран а тIаьххьара/ дIадерзар'
ХIай жайнан охIла! Веана шуьга Тхан элча /Мухьаммад/, билгаладоккхуш шуна /хIуманаш/ элчанаш бахкар сацаделла хиллачу  муьрехь‚ шуьга ца алийтархьама: 'Ца веана тхоьга кхаъ боккхург‚ ца веана тхоьга кхерам тосург'. Веана шуьга кхаъ боккхург а‚ веана шуьга кхерам тосург а. Дела массо а хIуманна тIехь ницкъ кхочуш ма ву
/Хьахаде/ Мусас ма аьллера шен къоме: 'ХIай сан къам‚ дагадаийта шайна тIехь хилла долу Делан ниIмат: Цо шуна юккъехь пайхамарш хилийтира‚ шух бира паччахьаш, шуна делира Iаламех цхьанна ца делларг
ХIай сан къам! Чу гIо Дала шайна  /хила/ яздина долчу дезачу лаьтта (махка)‚  юха ма довла - тIаккха шу эшначаьрга ддоьрзур ду'
Цара элира: 'ХIай Муса‚ цу чохь цхьа нуьцкъала къам ду‚ тхо даханне а цу чу гIур ма дац уьш арабовлалц цу чуьра. Уьш арабевлча цу чуьра – тхо чу гIур ду'
Кхоьруш болчарах Дала шайна ниIмат (бакъ дин) делла волчу шина стага элира: 'Чу гIо царна неIарехула‚ шу цу чу дахча – шу тоьлла ду. Далла тIетовжа‚ шаьш тешаш делахь'
Цара элира: 'ХIай Муса‚ тхо цкъа а цу чу гIур ма дац‚ уьш цу чохь мел бу‚ хьада хьо а, хьан Кхиош-кхобург а гIо‚ лата шу шиъ‚ тхо кхузахь хевшина Iийр ду'
Цо (Мусас) элира /Деле до деш/: 'Сан Кхиош-кхобуш волу (Дела)‚ со доладеш ма вац сан син а‚ сан вешин а бен‚ дIакъастаде тхо хIокху фасикъ къомах /Хьан нийсачу хьукамца/'
Элира /Дала/: 'Царна хьарам ю иза. Шовзткъа шарахь бевлла лелар бу уьш лаьттахула. Ахь гIайгIа ма е фасикъ къомах'
Дийца царна Āдаман шина кIантах (Къабилах а, ХIабилах а) лаьцна бакъдерг. Хьахаде: цара шиммо а гIурба дийнера‚ цхьаннан (ХIабилан) и къобал хилира‚ вукхуьнан (Къабилан) и къобал ца хилира. Цо (Къабила) элира: 'Ас вуьйр ву хьо'. Цо (ХIабила) элира: 'Дала къобалдо /Делах/ кхоьруш болчеран
Ахь суна хьан куьг айдахь со вен‚ ас айдийр ма дац сан куьг хьо вен. Баккъалла а, со кхоьру Делах‚ Iаламийн Дех
Суна лаьа хьо верза /Далла тIе/ сан къица а‚ хьан къица а – тIаккха хьо хир ву (жоьжахатин)  цIеран дайх (цхьаъ). И бу бекхам зуламхошна'
Хаздира цунна шен сино шен ваша вен‚ цо (Къабила) и (ХIабил) вийра‚ – и хилира эшначарех
Дала къиг яхийтира латта охкуш цунна гайта‚ муха хьулдо шен вешин дакъа. Цо элира: 'ОхI‚ ма дакъазваьлла со‚ цу къийгах тарваллал‚ хьулдан /ца хууш/ сайн вешин дакъа'. И хилира дохкобевллачарех
Цуьнан дуьхьа яздира Оха Исраилан кIенташка: са  дийнарг‚ сина дуьхьал а я лаьттахь лелочу вочу хIуманна дуьхьал а доцуш‚ массо а нах  байинарг санна ву. И дендинарг – массо а нах денбинарг санна ву. Цаьрга баьхкина Тхан элчанаш билгалонашца (Делан аяташца)‚ тIаккха, баккъалла а, дукхаберш царах цул тIаьхьа а лаьттахь тIаламза (Делан дозанал тхбовлурш) ма бу
Делаца а‚ Цуьнан элчанца а тIом беш болчеран а‚ лаьттахь боьханиг даржо гIертачеран а бекхам бу уьш байар‚ я ирхъохкар‚ я церан куьйгаш а‚ когаш а хедор дуьхь-дуьхьал дерш ‚ я махкара арабахар. Иза царна дуьненахь а сийсаза хилар ду‚ эхартахь царна деза-доккха долу Iазап ду
Шу шайна тIедерзале (шаьш жоьпе озадале) тōба дина боцурш. Шуна хаалаш, Дела гечдеш а‚ къинхетаме а вуйла
ХIай ийман диллинарш! Делах кхералаш‚ Цунна /муьтIахь хиларца, Iибадат дарца/ гергадало некъаш лехалаш‚ Цуьнан дуьхьа къийсам латтабелаш – шу даккхийдеда там бу
Баккъалла а, керстанашна лаьттахь мел дерг а‚ цуьнца кхин и саннарг хилча а къематдийнан Iазапна дуьхьал дала /цунах кIелхьардовлархьама/ – къобалдийр дацара цаьргара. Царна лазош долу Iазап ду
Луур долуш бу уьш цIергара арабовла‚ бевр бац уьш цу чуьра ара. Царна /гуттар/ лаьтташ долу Iазап хир ду
Къу,  боьрша стеган  а‚ къу зудчун а, – дIахедаде церан шиннан а куьйгаш цара лачкъийначунна дуьхьал бекхамна,  Делера таIзарна. И Дела веза верг а‚ хьукам /нийса/ деш верг а ву
Шен зуламал тIаьхьа тōба динарг а‚ тIаккха дика Iамалш йинарг а, – баккъалла а, Дала тōба къобалдийр ду цуьнан. Баккъалла а, Дела гечдеш верг а‚ къинхетаме верг а ву
Хьуна ца хаьа, и Дела хилар стигланийн а‚ лаьттан а долалла Шегахь долуш? Шена луучунна Iазап до Цо‚ Шена луучунна гечдо. И Дела массо а хIуманна тIехь ницкъ болуш ву
ХIай элча! Хьо сингаттаме ма войла керстаналлехь сихбеллачара‚ уьш хиллехь а  шаьш багахь аьллачарах: 'Тешна тхо' -  тешна дац церан дегнаш; уьш хиллехь а шаьш харцдолчуьнга ладоьгш хиллачу, шаьш хьо волчу /куралла еш, ца бешаш / ца баьхкинчу кхечу нахе ладоьгш хиллачу  жуьгтех. Уьш бу дош шен меттигера дIадоккхуш‚ кхечухьа хIиттош. Цара олу: 'И шайга деллехь – схьалаца‚ шайга ца деллехь – ларло'. Дала шена питана лууш волчунна – цунна Делера цхьанна хIуманна доладийр дац ахь. Уьш бу Далла шайн дегнаш цIандан ца лууш берш. Царна дуьненахь сийсазалла ю‚ эхартахь царна деза-доккха Iазап ду
ЛадоьгIурш бу уьш харцдолчуьнга‚ юурш бу уьш хьарам мел ерг. Уьш хьо волчу багIахь‚ хьукам де царна юккъехь‚ я дIаверза царах. Хьо царах дIавирзича‚ хIумма зен дийр дац цара хьуна. Айхьа хьукам деш‚ нийсонца хьукам де царна юккъехь. Баккъалла а, Далла беза нийсо лелораш
Хьоьга хьукам муха дойту цара? Цаьргахь Таврат ма дуй‚ шена чохь Делан хьукам долуш! ТIаккха цул тIаьхьа а дIабоьрзу уьш /Делан некъах/ – бац уьш муъмин нах
Баккъалла а, Оха охьадоссийна Таврат /Мусага/‚ шена чохь нийса некъ а‚ нур а долуш. Цуьнца хьукам до жуьгташна /Делан гIуллакхна/ муьтIахь хилла болчу пайхамараша а‚ /цуьнца хьукам до/ раббанаша а‚ ахьбараша а Делан жайнах шайна Iалашдина хиллачуьнца‚ уьш хилира цу тIехь тешаш. Шу нахах ма кхера‚ шу кхера Сох‚ ма дохка Сан аяташ кIеззигчу мехах. Дала доссийначуьнца хьукам ца деш берш –уьш керстанаш бу (и Делан хьукам ца дезаш я нийса ца лоруш белахь)
Оха тIедиллина царна цу (Таврата) чохь: са – сица‚ бIаьрг – бIаьргаца‚ мара – мерца‚ лерг – лергаца‚ церг – цергаца‚ чевнаш йоькхур ю (чIир оьцур ю), аьлла. Цхьаммо гечдахь‚ и цунна кафарат (къинойх цIанвалар) ду. Дала доссийначуьнца (нийса) хьукам ца деш берш – уьш  зуламхой бу
Царна тIаьххье ваийтира Оха Марьяман кIант Iийса‚ бакъдеш шел хьалха хилла Таврат. Цуьнга делира Оха Инжил‚ шена чохь нийса некъ а‚ нур а долуш‚ ша бакъдеш долу шел хьалха хилла Таврат‚ ша нийса некъ а, /Делах/ кхоьруш болчарна хьехам а хилла долу
Инжилан охIлано хьукам дойла шайга цу чохь доссийначуьнца. Дала доссийначуьнца хьукам ца деш берш – уьш фасикъаш бу (Далла муьтхь ца хилларш)
Хьоьга /хIай Мухьаммад/ доссийна Оха жайна бакъдолчуьнца‚ ша бакъдеш шел хьалха хилла жайна‚ ша иза лашдеш а долу. Ахь хьукам де царна юккъехь Дала хьайга доссийначуьнца‚ церан синлаамашна тIаьхьа ма хIотта хьайга деана долчу бакъдолчух. Шух хIоранна Оха шарI дина‚ /динехь/ билгала некъ бина (минхIаж). Далла лиъна хиллехьара, цхьана умматах дийр дара шу‚ мухха делахь а, шу зерхьама Ша шуна деллачуьнгахь (хилийтина Цо дуккха динаш). Диканашна тIехь хьалхе яккха  къовса (вовшашца)‚ Деле ду шун массеран а дIадерзар‚ тIаккха дуьйцур ду Цо шуьга шун хилпалонаш шегахь хилларг
/И доссийна Оха хьоьга омра деш/: хьукам де царна юккъехь Дала доссийначуьнца‚ церан синлаамашна тIаьхьа ма ваза‚ ларло царах, хьо цара дIатилаварах цхьадолчу Дала хьоьга доссийначух. Уьш дIаберзахь‚ хьуна хаалахь, Дела лууш хилар уьш балане лаца церан цхьадолчу къинош бахьанехь. Баккъалла а, нахах дукхаберш фасикъаш ма бу
ЖехIаллин хьукамна тIетийжа уьш ткъа? Мила ву ткъа Делал хьукам хаза деш тешаш долчу къомана?
ХIай ийман диллинарш! Аш ма леца жуьгтий а‚ насараш а шайна доттагIий. Царах цхьаберш доттагIий бу вукхарна. Шух царах шена доттагIий лецнарг, – баккъалла а, и царах ву. Баккъалла а, Дала ца нисдо зуламе къам
Хьуна гуш бу и шайн дегнашкахь цамгар ерш (фасикъаш я мунепикъаш) сихлуш цаьргахь‚ олуш: 'Тхо кхоьруш ду тхуна /хIара/ гIуллакх цхьана балане дхьовза'. Дала тарло Шегара толам бала‚ я цхьа гIуллакх дан – тIаккха уьш ма буьсу шаьш хьулдинчух шайлахь дохкобевлла
Ийман диллинчара олу /жуьгташка, мунепикъийн хьолах цецбовлий/: хIорш бу и шайн чIогIа дуйнаш Делаца биънарш, шаьш баккъалла а, шуьца ду‚ бохуш?  Йоьхна церан Iамалш. Эшнарш хили уьш
ХIай ийман диллинарш! Шух милла шен (ислам) динера дIаваьлча – тIаккха доуьйтур ду Дала цхьа къам‚ Цунна (Далла) уьш безаш‚ царна Иза везаш‚ муъмин нахана шаьш атта а болуш‚ керстанашна хала а болуш‚ Делан новкъахь къуьйсуш‚ тIехтохам бечун тIехтохамах ца кхоьруш. И Делан дозалла ду‚ Шена луучунна и доуьйту Цо. И Дела шорто йолуш а ву‚ Iилма долуш а ву
Баккъалла а, шун доттагI Дела ву‚ Цуьнан элча ву‚ ийман диллинарш а бу‚ шаьш ламаз хIоттадеш болу‚ шаьш закат а луш болу‚ шаьш/Цунна/ гуорахьттуш  а болу
Дела а‚ Цуьнан элча а, ийман диллинарш а доттагIий лаьцнарг – баккъалла а, Делан тобанан /нах бу уьш/ - уьш бу толам боккхур берш
ХIай ийман диллинарш! Аш ма леца, шун дин беламе а‚ ловзаре а даьккхина, шул хьалха шайга жайна даийтинчарах берш а‚ керстанаш а доттагIий. Шу Делах кхера, шаьш ийман диллина делахь
Аш ламазе кхайкхича, и беламе а‚ ловзаре а оьцу цара. И ду уьш хиларна, шаьш ойла ца еш долу къам
Ахь āла: 'ХIай жайнан охIла! Аш бекхам бо тхуна деккъа Оха ийман диллина хиларна Деле‚ тхайга доссийначуьнга а‚ хьалха доссийначуьнга а‚ шух дукхахберш фасикъаш хиларна а'
Ахь āла: 'Ас дIахоуьйтий шуьга цул а вониг бекхам хиларца Делан гергахьара? Уьш бу Дала шайна неIалт аьлларш‚ И шайна оьгIазвахнарш‚ Цо шайх маймалш а‚ хьакхарчий а йинарш а‚ тIагIутана шаьш Iибадат динарш а. Уьш бу вонаш (шайна хир йолчу) меттигца‚ уггар тилабелла берш нийсачу некъах'
Шу долчу баьхкича /жуьгтийн мунепикъаш/, цара олу: 'Тхо ийман диллина ду'‚ уьш-м /шу долчу/ баьхкина ма бара керстаналлица‚ – уьш /шу долчуьра/ ара ма бевли цуьнца. И Дела дика хууш ву-кх цара хьулдеш хилларг
Хьуна го царах дукхаберш сихлуш къа дарехь а‚ мостагIалла лелорехь а‚ хьарам хIума даарехь а. Ма вон хIума ду-кх цара деш хилларг!
Уьш духа хIунда ца туху раббанаша а‚ ахьбараша а къахиларан дашах а‚ хьарам мел дерг а цара даарх а? Ма вон ду цара деш хилларг!
Жуьгташа элира: 'Делан куьг дихкина ду'. Куьйгаш дихкина-кх церан. НеIалт аьлла царна шаьш дуьйцург бахьанехь. Цуьнан (Делан) ши куьг даржийна ду‚ Шена луучунна рицкъ луш ву И. Царах дукхаберш совбохур бу хьан Кхиош-кхобучуьнгара хьоьга доссийначо /Делан / дозанех бовларца а, керстаналлица а. Царна юкъа мостагIалла а‚ оьгIазло а кхоьссина Оха къематде кхаччалц. Цара цIе мел латий тIамна‚ Дала яйира и. Лаьттахь боьха дерг даржадо цара. Далла безац боьханиг деш берш
Жайнан охIлано ийман диллина хиллехьара‚ /Делах/ кхоьруш хиллехьара‚ церан вонаш (къинош) дIадохур дара Оха царах‚ ниIматан ялсаманичу бохийтур бара уьш
Таврат а‚ Инжил а‚ /кхин/ шайн Кхиош-кхобучуьнгара шайга охьадоссийнарг (хра сийлахь долу Къуръан) хIоттадеш уьш белахьара‚ шайна лакхахь а‚ когий бухахь а дерг дуур дара цара. Царах нийса уммат а ду. Царах дукхаберш вон хилла шаьш дечуьнца
ХIай элча! ДIакхачаде хьайга хьан Кхиош-кхобучуьнгара охьадоссийнарг. Ахь и ца дахь – ахь кхочуш ца дина Цуьнан элчалла. Дала ларвийр ву хьо нахах. Баккъалла а, Дала ца нисдо керста къам
Ахь āла: 'ХIай жайнан охIла! Шу цхьанна а хIуманна декъахь  дац аш Таврат а‚ Инжил а‚ кхин шайн Кхиош-кхобучуьнгара шайга доссинарг а хIоттадалц'. Хьоьга хьан Кхиош-кхобучуьнгара доьссинчо алсамбахаза буьтур ма бац царах дукхаберш /Делан /  дозанех бовларехь а, керстаналлехь а. Хьо сингаттаме ма хила керста къам бахьанехь
Баккъалла а, ийман диллинарш  (бусалбанаш) а‚ жуьгтий а‚ сабиунаш а‚ насараш а – /царах/ Деле а‚ тIаьхьарчу дийне а ийман а диллинарш‚ дика Iамал а йинарш /муьлш белахь а/ –/къематдийнан ирчаллин/ кхерам а хир ма бац царна‚ уьш /дуьненахь бухадиснарг бахьанехь/ сингаттаме а хир ма бац
Исраилан кIенташца барт бира Оха /цара Деле а‚ цуьнан элчанашка а ийман дуьллур ду, аьлла/‚ цаьрга элчанаш а бахкийтира. Шайга элча мосазза веъча а‚ шайн синошна дезарг ца дохьуш‚ цхьаберш харцбора цара‚ цхьаберш бойу цара
Царна моьтттура питана хир дац‚ бIаьрзе а‚ къора а хилира уьш‚ тIаккха Дала царна гечдира. ТIаккха царах дукхаберш /юха а/ бIаьрзе а‚ къора а хилира. Дела гуш ма ву цара дийриг
Керстаналла дина шаьш аьлла болчара: 'Баккъалла а, Дела – Марьяман кIант Масūхь ву' (Iийса). Масūхьа аьлла: 'ХIай Исраилан кIентий! АллахIана Iибадат де – сан Далла а‚ шайн Далла а. Баккъалла а, милла велахь а, Делаца накъост лаьцна‚ Дала цунна хьарам йина ялсамани‚ цуьнан чугIойла (жоьжахатин) цIе ю. Зуламхошна гIоьнчий ма бац”
Керстаналла дина шаьш аьлла болчара: 'Баккъалла а, Дела ву кхааннах кхоалгIаниг'. Цхьа а кхин Дела вац И Ша цхьа Дела воцург. Шаьш олучух уьш ца совцахь – царах шаьш керстанаш хиллачарах лазош долу Iазап хьакхалур ма ду
Деле тōба хIунда ца до цара‚ Цуьнга гечдар а хIунда ца доьху? И Дела гечдеш а‚ къинхетаме а ма ву
Марьяман кIант Масūхь ма вац элча бен‚ цул хьалха а дIабахана элчанаш‚ цуьнан нана ю уггар бакълуьйш ерг. Уьш ший а хилла кхача бууш. Хьажал‚ муха билгалдеш ду Тхо царна аяташ‚ тIаккха а хьажал‚ муха Iехийна уьш (шайтIано)
Ахь āла: 'Аш Iибадат до ткъа, Дела а вуьтий, шен долахь шайна зен а‚ я пайда а боцучунна? И Дела Ша хезаш а‚ хууш а ма ву'
Ахь āла: 'ХIай жайнан охIла‚ шайн динехь дукха тIех ма довла бакъдерг доцучохь‚ шу тIаьхьа ма хIитта цхьана къоман дезаршна‚ ша хьалха тиладелла долчу къоманна‚ цо дукхаберш тилийна‚ нийсачу новкъах ша а тиладелла'
Исраилан кIентех керстаналла диначарна неIалт аьлла Давудан а‚ Марьяман кIентан  Iийсан а багахула. И – цара йинчу Iесаллина а‚ уьш дозанех бовлуш хиларна а ду
Уьш хилла шаьш динчу вочунна вовшашка нехIи ца деш. Ма вон ду-кх цара деш хилларг!
Хьуна го царах (жуьгтех) дукхаберш бу керстаналла диначарах доттагIий беш. Ма вон ду-кх цара шайна хьалхадаьккхинарг – Дела шайна оьгIазвахийтар. Iазабехь  уьш гуттар буьсур ма бу
Делах а‚ пайхамарах а‚ цуьнга доссинчух а уьш тешаш хиллехьара‚ уьш доттагIий бина луьйцур  бацара цара‚ мухха делахь а, царах дукхаберш фасикъаш бу
Хьуна каранне а карор ма бу ийман диллинчарна мостагIаллица нахах уггаре чIогIа берш жуьгтий а‚ шаьш ширк динарш а. Хьуна каранне а карор ма бу царах ийман диллинчарна безамца уггаре гергара берш шаьш аьлларш: 'Баккъалла а, тхо насараш ду'. Иза царах къиссисаш а‚ рухIбанаш а хиларна а‚ цара куралла ца ярна а ду
Шайна хезча элчане доссийнарг, хьуна го церан бIаьргаш бIаьрхийх буьзна шайна девзинчу  бакъдолчух. Цара олу: 'Тхан Кхиош-кхобург‚ Оха ийман диллина. Ахь дIаязделахь тхо шахIадат далочаьрца
Тхуна хIун ду ца теша Деле а‚ Цо тхоьга деъначу бакъдолчуьнга а‚ тхо чIогIа лууш ду тхан Кхиош-кхобучо тхо чудохуьйтийла дикачу къомаца /ялсаманичу/ '
Дала мēла белира царна цара аьллачунна дуьхьал – (ялсаманин) бошмаш‚ шайн бухахула хиш оьхуш йолу‚ гуттар лаьттар бу уьш цу чохь. И бу дикачеран бекхам
Цатешнарш а‚ Тхан аяташ харц динарш а – уьш бу жоьжахатин дай
ХIай ийман диллинарш! Аш хьарам ма елаш Дала шайн хьанал йина цIена хIуманаш‚ шу /Делан/ дозанех ма довлалаш. Баккъалла а, Далла ца беза /Шен/ дозанех бовлурш
Аш даа Оха шайна деллачу рицкъанах хьанал а, цIена а дерг‚ шу Делах кхералуш‚ шу Шех тешаш волчу
Дала ца лоцу шу (бехке) шун дуйнашкахь (ца хууш) багах даьллачуьнца‚ амма Цо лоцу шу (бехке) дуйнашца аш чIагIдина хиллачуьнца. Цуьнан каффарат ду итт мискачунна кхача баор‚ юкъара аш шайн охIланна баош ма хуьлу, я царна духар далар а‚ я лай азатваккхар (паргтваккхар)а. И ца карийначунна – кхаа дийнахь марха кхабар. И ду, аш биъча, шун дуйнийн каффарат. Ларде шайн дуйнаш. Иштта билгалдоху шуна Дала Шен аяташ, шу хилархьама баркалла олуш
ХIай ийман диллинарш! ЧагIар а‚ майсир а‚ цIуш а‚ пхерчий а – шайтIанан белхан рижс (боьха хма) ю‚ генадовла цунна – шу даккхийде тарло
ШайтIанна лаьа чагIарца а‚ майсирца а шуна юккъе мостагIалла а‚ оьгIазло а йожо‚ Делан цIе яккхарх а‚ ламазах а шу духатоха а. Аш ца соцуьйту?!
Шу муьтIахь хилалаш Далла‚ шу муьтIахь хилалаш элчанна‚ ларлолаш /вочух/. Шу дIадерзахь‚ шуна хаалаш: Тхан элчанна тIехь ду билгала дIакхачор
Ийман диллинчарна‚ дика Iамалш йиначарна къа дац цара /хьалха/ диъначунна уьш кхоьруш хилча‚ ийман а диллича‚ дика Iамалш а йича‚ тIаккха а кхоьруш хилча‚ ийман диллича, юха а /вочух/ кхоьруш хилча, диканиг деш хилча. Далла беза диканиг деш берш
ХIай ийман диллинарш! Зенне а зуьйр ма ду шу Дала таллар дечу хIуманца (хьоза я кхин акха делахь) шена шун куьйгаш а‚ чоьмукъаш а тIекхиъна долчу, Далла вовзархьама Ша гуш воццушехь Шех кхоьруш верг. Цул тIаьхьа дозанах ваьлларг – цунна лазош долу Iазап ду
ХIай ийман диллинарш! Аш дийнаташ (акхарой) ма дайалаш шаьш хьаьждихкина долуш. Шух шена хуъушехь цхьаммо и диэхь – цуьнан бекхам бу даьхнех цо дайинчун барам /сагIина даккхар/‚ цуьнца хьукам дийр ду шух шина Iедале волчу стага и гIурбанна кечдина бежана КаIбе кхочуьйтуш‚ я /цуьнан бекхам бу/ каффарат дар – мискачу нахана даа хIума далар‚ я цуьнан метта (мискачарна дала хIума дацахь) марха кхабар‚ шен гIуллакхан бāла Iовшархьама. Гечдина Дала хьалха даьлларг. Юха а цунна тIеверзахь (и къа дан) цуьнгара бекхам оьцур бу Дала. Дела веза верг а ву‚ бекхам оьцуш а ву
Хьанал ду шуна таллар дан хIордан дийнаташна‚ цуьнан (хIордан дийнатийн) кхача а шуна а‚ /новкъахь/ боьлхучу нахана а /хьанал бу/ пайдаэца. Хьарам ду шуна таллар дан аренан дийнаташкахь шу хьаж (я мрат) дихкина мел ду. Шу кхералаш Делах‚ шу Шена тIе гулдийр долчу
Дала дина КаIба – хьурман цIа – нахана гIоьнна а, пайденна а, /иштта хилийтина Дала/ хьурман бутт а‚ гIурбанан бежана а‚ туьтеш а (бежанан логах тосу хIуманаш, и билгалдархьама). Иза ду шуна хаийтархьама Дела стигланашкахь а‚ лаьттахь а дерг хууш вуйла‚ Дела массо а хIума хууш верг вуйла
Хаалаш‚ Дела таIзарехь чIогIаниг вуйла а‚ Дела гечдийриг а, къинхетам бийриг а вуйла а
Элчанна тIехь дIакхачор а бен дац‚ Дела хууш ма ву аш гучудоккхург а‚ аш къайладоккхург а
Ахь āла: 'Боьханиг а‚ цIенаниг а цхьатерра дац‚ боьханиг дуккха хиларо хьоьга тамаш байтинехь а (хьо цецваьккхинехь а). Делах кхералаш‚ хIай хьекъал дерш‚ шу даккхийден мега!'
ХIай ийман диллинарш! Ма хетталаш цхьацца (пайда боцу) хIуманех лаьцна‚ уьш шуна гучуялахь – шуна цатам бийр бу цара. Аш царах Къуръан дуссучу хенахь хеттахь‚ уьш шуна гучуевр ю – Дала гечдина царах. И Дела гечдеш верг а ву‚ дукха собаре верг а ву (шун таIзар ца деш)
Царах хаьттира шул хьалха цхьана къомо – тIаккха цара керстаналла дира цуьнца
Дала ца хилийтина (Дала тергал е ца боху) бахьират а‚ саибат а‚ василат а‚ хьам а‚ амма керстанаша Далла тIекхуллуш ду харцдерг‚ царах дукхахберш кхеташ ма бац
Цаьрга элча: 'Схьадуьйла Дала доссийначунна тIе а‚ элчанна тIе а'‚ цара олу: 'Тоам бу тхуна тхан дай шена тIехь карийнарг'. Церан дай хIумма хууш ца хиллехь а‚ нийсачу новкъахь ца хиллехь а? /ТIаккха а тIаьхьахIутту уьш царна?/
ХIай ийман диллинарш! Шуна тхь ду аш шайн синош шаьш лашдар. Шуна зен дийр ма дац ша тилавеллачо, шу нийсачу новкъахь хиллехь. Шун массеран а дIадерзар Деле ду‚ тIаккха Цо дуьйцур ду шуьга аш деш хилларг
ХIай ийман диллинарш! Шух цхьанна, валар тIе а деана, весет деш, шуна юккъехь тешалла дан деза шух Iедале волчу шиммо‚ я шух воцчу кхечу шиммо‚ нагахь санна шу новкъахь долуш, шу жаллин балано схьалаьцнехь. Уьш шиъ сацор ву /малхбузен/ ламаз динчул тIаьхьа‚ тIаккха цу шиммо Делаца дуй буур бу, шу шеко еш делахь: «Цуьнца мах ца оьцу оха, и  /шена оха тешалла деш верг / гергара велахь а. Оха хьул ца до Делан тешалла‚ и динехь – тхо хир ма ду къинош дечарах'‚ аьлла
Нагахь санна гучудалахь и шиъ къина хьакъ хилар – кхин шиъ хIуттур ву церан меттана‚ хьалхалерачу шиннал /ирс эцарехь/ гергара волу. Цара шиммо дуй буур бу Делаца: 'Тхан тешалла бакъ ма ду цу шиннан тешаллал‚ тхо дозанах девлла ма дац, девллехь – тхо зулам диначарах хир ма дара'
И герга ду цара тешалла дарна  /нийсачу/ куьцехь‚ я уьш кхоьруш хиларна /кхин/ дуйнаш баийтарх шайн дуйнел тIаьхьа /тккха шаьш сийсаза хиларна/. Шу Делах кхералаш‚ ладугIуш а хилалаш‚ Дала нис ца до фасикъ къам
Оцу (къемат)дийнахь Дала гулбийр бу элчанаш‚ Цо эр ду: 'ХIун жоп делла шуьга'. Цара (элчанаш) эр: 'Iилма дац тхан (тхуна хаац)‚ баккъалла а, Хьо ма ву къайленаш дика хуург'
Дала аьллера: 'ХIай Марьяман кIант Iийса‚ ахь дагадаийта хьайна а‚ хьан нанна а хилла долу Сан ниIмат. Ас чIагI ма вира хьо Дезачу Сица‚ āгана чохь волуш нахаца хабар дуьйцура ахь‚ воккха хилча а‚ Ас хьуна ма Iамийра жайна а, хьекъалалла а‚ Таврат а‚ Инжил а‚ ахь ма кхуллура поппарх хьозанан куьцах тера хма, Сан пурбанца‚ цу чу са доIура ахь – и хьоза хуьлура Сан пурбанца. Ахь тавора бIаьрса  доцург а‚ барс цамгар ерг а  Сан пурбанца. Велларг денвора ахь Сан пурбанца; хьо лар ма вира Ас бану Исраилех‚ хьо царна тIе билгалонашца веъча. ТIаккха царах керстанаша ма элира: 'Иза билггала холмачалла (бозбуунчалла) а бен ма дац ',
Ас дагчу ма диллира хьаварешна Соьга а‚ Сан элчане а ийман дилла‚ аьлла. Цара элира: 'Оха ийман диллина‚ ахь тешалла де тхо бусулбанаш хилар '
Хьавареша ма элира: 'ХIай Марьяман кIант Iийса‚ хьан Элан (Делан) ницкъ кхочур барий тхуна стиглара /даарийн/ шун охьадоссо?' Цо элира: 'Делах кхера, шу ийман долуш хиллехь '
Цара элира: 'Тхуна лаъа цу чуьра хIума яа‚ тхан дегнаш чIагIдан /тешарца/‚ хаа лаьа тхуна хьо тхоьга бакълийна хилар (ийманах а‚ Делах а лаьцна дийцарехь)‚ тхо цунна тIехь тешаш хила а'
Марьяман кIанта Iийсас элира: 'Тхан Дела – тхан Эла (Дела)‚ охьадоссадехьа тхуна стиглара шун‚ тхуна дезде (Iийд) хир дара цунах тхан хьалхарчунна а‚ тхан тIаьхьарчунна а‚ Хьоьгара делил а хир дара. Рицкъ лōлахь тхуна. Хьо рицкъ лучарах уггар диканиг ма ву'
Дала элира: 'Ас охьадоссор ду шуна и (шун‚ даарх дуьззина). ТIаккха цул тIаьхьа шух керстаналла динчунна – ас Iазап дийр ма ду цунна Iазапца‚ Iаламашкахь  цхьанна ца динчу кеппара'
Дала эр: 'ХIай Марьяман кIант Iийса‚ ахь аьллера нахе хьуо а‚ хьан нана а ши дела ву алий тIелаца‚ АллахI витий‚ аьлла?' Цо эр: 'Хьо цIанво ас‚ ма дац суна /томе/ ас āлар айса āла хьакъ доцург. Ас и аьлла хиллехьара – Хьуна и хууш хир ма дара. Хьуна ма хаа  соьгахь дерг, суна ма ца хаа Хьоьгахь дерг. Баккъалла а, Хьо ма ву къайленаш тх дика хуург
Ца элира ас цаьрга Ахь соьга шеца омра динарг бен – 'Iибадат делаш Далла‚ сан Эла‚ шун Эла хилла волчу'. Со царна тIехь теш вара‚ со цаьрца мел волу‚ Ахь со Хьайга хьалаваьккхинчул тIаьхьа Хьо ву-кх царна тIехьожург. Хьо массо а хIуманан теш ма ву
Ахь царна Iазап дахь а – уьш Хьан леш бу-кх‚ Ахь царна гечдахь, баккъалла а, Хьо веза верг а‚ хьукам нийса деш верг а ву-кх'
Дала эр: 'ХIара де ду бакълийначарна шайн бакъхиларо пайда бийр болуш‚ царна бошмаш (ялсамане) хир ю‚ шайн бухахула оьхуш хиш долуш‚ цу чохь лаьттар бу уьш гуттар а. Дела реза хуьлда царна‚ уьш а реза хуьлда Цунна – иза сийлахь-боккха толам бу-кх'
Делан ду-кх стигланийн а‚ лаьттан а‚ цу чохь долчун а долалла‚ И ву-кх массо а хIуманна тIехь ницкъ берг
Хастам бу Далла‚ Ша стигланаш а‚ латта а кхоьллинчу‚ Ша бода а‚ нур а динчу. ТIаккха а керстанаша шайн Кхиош-кхобучуьнца нисбо /кхиберш/
И ву шу кхоьллинарг поппарх‚ тIаккха жалла хIоттийна /шуна дала/. /Кхин/ жалла  ю хан тоьхна Цунна гергахь /шу гIовто/. ТIаккха а шу шеко еш ду
И – АллахI (ц йолу цхьа Дела) ву‚ Ша стигланашкахь а ву‚ лаьттахь а ву. Цунна хаьа шун къайлах дерг а‚ шун гуш дерг а. Цунна хаьа аш карадеш дерг а
Шайн Кхиош-кхобучун аятех цхьа а аят ца деана цаьрга‚ уьш цунах дIабоьрзуш бен
Харцдира цара бакъдерг, и шайга деъначул тIаьхьа. ТIаьхьа догIур ду цаьрга хабарш‚ уьш шайх ца бешаш хилла долу
Царна ца го-техьа: мел дукха тьхьенаш хIаллакйина Оха царал хьалха‚ Оха чIагIбина бара уьш лаьттахь, шу ца чIагIдинчу кепара‚ стигал йоссийра Оха царна тIе догIица‚ церан бухахула лелаш хиш хилийтира Оха‚ тIаккха Оха хIаллакбира уьш шайн къинош бахьанехь‚ царал тIаьхьа кхечаран тьхье кхиийра Оха
Оха доссош делхьара жайна хьоьга кехата тIехь‚ шайн куьйгашца цунах хьакхалур бара уьш – керстанаша эр ма дара: 'Билггала бозбуунчалла ду-кх хIара'
Ма элира цара: 'Малик доссийна хиллехьара цунна тIе'. Оха малик доссийна хиллехьара – кхочушхир дара  гIуллакх‚ тIаккха а уьш хьоьжуш лоттуьйтур бацара
Оха и хилийтинехьара малик – и дахийтина хир дара Оха адаман хьесапехь, цу тIехь а кегари  (хало) йийр яра Оха, цара шаьш еш ерг
Хьол хьалха а элчанаш сийсазбина. Царах ца бешаш болчарах хьакха ма делира цара ша сийсаздеш хилларг
Ахь āла: 'ДIасаида лаьттахула‚ тIаккха хьовсал шу‚ муха хилла /дин/ харцдечаран тIаьхье'
Ахь āлал: 'Хьенан ду стигланашкахь а‚ лаьттахь а дерг ?' Ахь āла: 'Делан ду'. Шена тIедиллина Цо къинхетам бар. Гулданне а гулдийр ма ду Цо шу къематдийне‚ шена чохь шеко йоцчу. Шайна иэшар динарш – цара ийман дуьллур дац
Цуьнан ду буьйсанна а‚ дийнахь а тийна (я лелаш) хилларг. И хезаш верг а ву‚ хууш верг а ву
Ахь āла: 'Ша стигланийн а‚ лаьттан а кхоллархо волу Дела воцург /кхин/ лоцу ткъа ас доладийриг? И ву рицкъ луш‚ Цунна ца ло рицкъ'. Ахь āла: 'Суна омра дина со хила  /Далла/ муьтхь хиллачарех хьалхарниг, аьлла‚ хьо хиланне а ма хилалахь мушрикунех '‚ аьлла
Ахь āла: 'Со кхоьру сайн Кхиош-кхобучунна со Iеса хилахь деза-доккхачу дийнан Iазапах'
Цу дийнахь ша цунах хьалхаваьккхинарг – Цо цунах къинхетам бина. И билггала толам бу-кх
Дала хьо цхьана зене лацахь – вац хьуна и традоккхуверг И ша бен. Цо хьо цхьана дикане лацахь – И массо а хIуманна ницкъ кхочуш ву
И ницкъ болуш ву Шен лешна тIехь. И ша хьукма /нийса/ деш верг а ву‚ сов дика хууш верг а ву
Āлал /хIай Мухьаммад/: 'ХIун ду уггар доккха хма тешалла дарца?' Āла: 'Дела ву теш суна а, шуна а юккъехь‚ соьга ваьхьица даийтина хIара Къуръан‚ ас шеца кхерам тасархьама  шуна а, и /шега/ кхаьчначуьнга а. Шу ду тешалла деш Делаца кхин делий бу, бохуш?' Āла: 'Ас тешалла дац'. Āла: 'Баккъалла а, и – цхьа Дела ву‚ со цIена ву аш Делаца накъост лацарх'
Оха шайна жайна деллачарна вевза и‚ шайн кIентий бовзаре терра, шайна иэшам бинарш – уьш бу ца тешаш‚
Мила ву зуламе Далла тIе харцдерг кхоьллинчул‚ я Цуьнан аяташ харцдинчул? Баккъалла а, бакхийбийр ма бац зуламхой
Оцу /къемат/дийнахь Оха гулбийр ма бу уьш массо а‚ тIаккха Оха эр ду ширк диначаьрга: 'Мичахь бу шун накъостий‚ шуна шаьш /делий бу / моьттуш хилла болу?'
ТIаккха церан /кхин/ бехказло ма ца хилира, цара алар бен: 'ВаллахIи‚ тхан Кхиош-кхобучух дуй ма боу оха: тхо ма ца хилира /Делаца/ накъост лоцурш '
Хьажал! Муха харцлийна уьш шаьш шайна тIехь! ДIатилира царах шаьш кхуллуш хилла долу харцдерг
Царах хьоьга ладугIуш верг ву. Церан дегнашка кирхьа диллина Оха, уьш цунах ца кхетийта‚ церан лергаш чохь къоралла йина. Массо а делил шайна дайча а‚ ца теша уьш цунах, мел дуккха хьо волчу баьхкича а‚ хьоьца къуьйсу цара‚ цатешачара олу: 'Уьш-м хьалхалерачийн туьйранаш дара'
Уьш оцунах /нах/ бухатухуш бу‚ шаьш а генабовлуш бу цунах. Цара хIаллакдеш-м дац шайн догIмаш бен. Ца хаало-кх царна
Хьуна гича уьш жоьжахатина тIехIиттийна‚ цара олуш: 'Ма декъаза хили тхо! Юхадахийтахьара тхо – ма харцдийр дацара Оха тхайн Кхиош-кхобучун аяташ‚ тешачарех хир дара тхо'
Хъ, гучудаьлла царна шаьш хьалха хьулдеш хилларг. Уьш юхабахийтича а, шайга ма де аьллачунна тIебоьрзур ма бара уьш‚ баккъалла а, уьш харцлуьйш ма бу
Цара ма олура: 'ХIара вайн дуьненан дахар бен кхин дахар ма дац‚ вай дендийр долуш ма дац'
Хьуна уьш гича шайн Кхиош-кхобучун хьалха хIиттийна! Цо олуш: 'Бакъ дац ткъа  хIара?' Цара олуш: 'ХIаъ‚ ду тхо Кхиош-кхобучу Делора'. Цо олуш: 'Iовша шайна Iазап, шаьш ца тешаш хиларна!'
Ийшира шаьш Делаца цхьаьнакхетар харцдинарш – цIеххьана шайна сахьт хIоьттича, элира цара: 'Ма бала бу-кх вайна вай ша тергал ца динарг бахьанехь'. Цара дIахьур ду шайн къинош шайн баккъаш тIехь. Ма вон хIума ду-кх цара шайна мохь бинарг!
Дуьненан дахар ма дац ловзар а, эрна хан яйар а бен. Баккъалла а, эхартан цIа дика ду /Делах/ кхоьруш болчарна. Шу хьекъале ца хуьлу?
Тхо хууш ду‚ баккъалла а, цара дуьйцучо хьо ванне а сингаттаме ма во. Баккъалла а, хьо харцвеш бац уьш – шаьш зуламхой бу, Делан аяташ керстадеш
Хьол хьалха а харцбина элчанаш – собар дира цара шаьш харцдинчунна тIехь‚ шаьш лазорна тIехь шайга Тхан гIо кхаччалц. Делан дешнаш хийца цхьа а вац. Хьоьга ма деъна элчанийн хабар
Уьш дIаберзар хьуна доккха хеташ делахь‚ хьуна магахь лаьттахь хералла‚ я стигла вала лами каро, тIаккха ахь дахьар дара цаьрга цхьа аят (делил). Далла лиънехьара‚ Цо гулбийр бара уьш нийсачу новкъа. Хьо хиланне а ма хилалахь жехIалчу нахах
/Хьан кхайкхарна/ жоп лур ду, баккъалла а, хезаш болчара. Ткъа белларш  – Дала денбийр бу уьш‚ тIаккха Цуьнга дIаберзор бу
Цара элира: 'Шен Кхиош-кхобучуьнгара аят доссош хиллехьара цуьнга'. Ахь āла: 'Баккъалла а, Дела ницкъ кхочуш ву аят доссо‚ делахь а, царах дукхахберш ца хууш бу'
Цхьа а дийнат ма дац лаьттахь‚ цхьа а хьоза ма дац тIема долуш шен тIемашца – шаьш шу санна умматаш долуш бен. ХIумма а диц ца дина Оха кху жайни чохь. ТIаккха шайн Кхиош-кхобучуьнга уьш дIагулбийр бу
И Тхан аяташ харцдеш берш бу къора‚ мотт ца хууш‚ боданехь Iохкуш. Шена луург тилавала вуьту Дала‚ Шена луург нийсачу новкъа вуьллу Цо
Ахь āла: 'Шуна гой! Ткъа Делан Iазап шайга деъча‚ я сахьт шайна тIехIоьттича‚ Дела воцучуьнга кхойкхур дара Аш, шу хиллехь бакълуьйш?'
ХIан-хIа! Цуьнга кхойкхур дара аш. Айдийр дара Цо аш шега кхайкхинарг, Шена лаахь. Аш дицдийр дара шаьш /Делаца/ накъост лацар
Хьол хьалха а бахкийтира Оха халкъашка /элчанаш/‚ и халкъаш баланашца (мискаллица)‚ халонашца (цамгаршца) схьалийцира Оха‚ уьш /Тхоьга/ хьасталур бацара-те?
Тхан ницкъ шайга беъча, хьаста хIунда ца белира уьш /Далла/? Делахь а, къиза хилира церан дегнаш. Хаздора царна шайтIано шаьш деш хилларг
Цара шайга шеца хьехам бина хилларг (кхерам тесна хилларг) дицдича, Оха дIайиллира царна массо а /дикачу/ хIуманан неIарш (шайн къиношкахь уьш дуккха латтийтархьама)‚ уьш бакхийбеш болуш шайга деъначух‚ /тIаккха/ цIеххьана схьалийцира Оха уьш – тIаккха цара дог диллира массо а диканах
Хадийра ша зулам деш хиллачу халкъан тIаьхье. Хастам бу Далла – Iаламийн Дена
Ахь āла: 'Шу хьовсал‚ Дала шун лерса а‚ бIаьрса а схьаэцча‚ шун дегнашна Цо мухIар тоьхча‚ АллахI воцчу муьлхачу Дала шуна и лур дара? Хьажал! Муха билгалдоху Оха аяташ – тIаккха а уьш /бакъдолчух/ дIабоьрзу'
Ахь āла: 'Хьовсал! Дийцийша суна‚ Делан Iазап шайга цIеххьана деъча я гуш деъча, зуламе къам бен хIаллакьхир дуй?'
Оха бохуьйтуш ма бац элчанаш цара /дика Iамал йиначарна/ кхаъ боккхуш‚ /вон Iамал йиначарна/ кхерам тосуш бен. Ийман диллинарг а‚ диканиг динарг а – /эхартахь/ кхерам а хир ма бац царна‚ уьш сингаттаме а хир ма бац /дуьненахь бухадуьсачух/
Тхан аяташ харцдинарш – царах хьакхалур ду Iазап уьш фасикъ хиларна
Ахь āла: 'Ас ца боху шуьга: 'Сан гергахь Делан хазнаш ду'‚ суна ца хаьа къайле а‚ ас ца боху шуьга: 'Со малик ду'. Со тIаьхьахIуттуш ву сайга луш долчу ваьхьашна'. Ахь āла: 'Ткъа цхьабосса вуй-те бIаьрса доцург а‚ бIаьрса дерг а. Аш ойла ца йо-те?'
Ахь цуьнца хьехамбе шаьш шайн Кхиош-кхобучунна хьалха гулдийриг хиларх кхоьруш болчарна‚ царна вац И воцург доладийриг а‚ гIодаккхархо а – уьш хила мегара кхоьруш
Ахь дIа ма лелхабе Iуьйренца а‚ суьйренца а шайн Деле кхойкхуш берш‚ Цуьнан юьхь лууш /миска бу алий, хьалдолчарна тамбархьама/. Церан хьесап цхьана а хIуманца хьуна тIехь дац‚ хьан хьесапан хIумма а царна тIехь а дац (хьоьга хоттур дац церан къинойх я дагчохь дерг бахьанехь, иштта цаьрга а – хьо бахьанехь). Ахь уьш дIалелхабой – хьо зуламхойх хуьлу
Иштта Оха зийра уьш вовшашца, цаьрга алийтархьама: 'ХIорш бу уьш Дала вайна юккъера шайна диканаш делларш'. Ткъа Дела вац дика бевзаш шукур дийраш (баркалла олурш)?
Хьо волчу баьхкича Тхан аятех тешаш берш, ахь āла: 'Машар шуна'. Шун Кхиош-кхобучо Ша Шена тIедиллина /шен халкъах/ къинхетам бар: нагахь шух цхьаммо вон дахь ца хууш‚ тIаккха цул тIаьхьа тōба дахь‚ дика Iамал яхь – баккъалла а, И ву-кх /цунна/ гечдеш верг а‚ къинхетаме верг а
Иштта ма-дарра дIадуьйцу Оха аяташ‚ къинош леточеран некъ  билгалбалийтархьама а
Ахь āла: 'Суна ца магийна Iибадан дан Дела воцчу аш шега кхойкхучуьнга'. Āла: 'Со тIаьхьахттур ма вац шун дезаршна, /хьттинехь/ -  со тиллавелла хир ма вара тккха‚ нийсачу новкъахь болчарах хир ма вацара со'
Ахь āла: 'Баккъалла а, со сан Кхиош-кхобучун билгалонна тIехь ву‚ аш и  харцдина (Делера бакъдерг). Соьгахь дац шу шеца сихлуш дерг‚ хьукма Делан бен дац – Цо дуьйцу бакъдерг‚ Иза дика къастамбийриг ма ву'
Ахь āла: 'Соьгахь делхьара шу шеца сихлуш дерг‚– сан а‚ шун а юккъера гIуллакх (къовсам) чекхдаьлла хир дара. Дела дика бевзаш ву-кх зуламхой'
Цуьнгахь ду-кх къайленан /хазнийн/ догIанаш. Цунна Шена бен ца хаьа уьш. Аренгахь дерг а‚ хIорда чохь дерг а хууш ву-кх И‚ гIа охьа- дужур ма дац Цунна хууш бен‚ буьртиг /кхуьур/ ма бац лаьттан боданашкахь‚ я тIуналла а‚ я йокъалла а /южур/ ма яц‚ ша билгалчу жайна чохь йолуш бен
Шу буса долуьйтург ву Иза‚ аш дийнахь деш дерг хууш ву И – тIаккха цу чохь (дийнахь) шу дендо Цо – цIе тоьхна йолу хан кхочушхилийтархьама. Цунна тIе ду шун дIадерзар‚ тIаккха Цо дуьйцур ду шуьга аш лелош хилларг
Иза ницкъ кхочуш ву Шен лешна тIехь. Шуна тIе боуьйту Цо хехой. Шух цхьанна тIе валар деъча – Тхан элчанаш (маликаш) кхочушдо и – цара ледарло ца йолуьйту
ТIаккха берзабо уьш Далла тIе‚ церан бакъ Доладийриг волчу.Ткъа  хьукма Цуьнан дац? Уггар сиха ву И хьесап дарехь
Ахь āла: 'Мила ву и шу аренан а‚ хIордан а боданах  ларден верг‚ аш Шега хьастаделла а‚ къайлаха а кхойкхуш верг: 'ХIокхунах Цо тхо кIелхьардахахь‚ тхо хиланне а хир ма ду баркалла олучарах!?' /олуш/
Ахь āла: 'Дала кIелхьардохур ду шу цунах а‚ массо а балех а – тIаккха а аш Цуьнца накъост ма лоцу'
Āла: 'Иза /Дела/ ницкъ кхочуш ву шуна  тIехула а‚ шун когий бухахула а  шуна  Iазап доссо‚  я шу тобанашка декъа‚ цхьаболчара     вукхаьрга бала хьегабайта а'. Хьажал‚ муха ма-дарра дуьйцу Оха аяташ, уьш хилийта  кхеташ
Харцдина хьан къомо и (Къуръан), и бакъдерг доллушехь. Ахь āла: 'Со ца хили шуна тIехь векал' (шун гIуллакхаш кхочушдан)
ХIор /Делера/ хабаран шен хан ю /и тхьттича, и кхочушхир долуш/ – тIаьхьа хуур ду шуна
Хьуна гича, Тхан аяташ, сийсаз а деш, хьехош берш – генавала царах‚ уьш кхечу хабарна тIебовллалц. Я хьо ванне а вицволуьйтур ву шайтIано – тIаккха дагадеъначул тIаьхьа кхин зулам дечу къомаца охьа ма хаалахь
/Делах/ кхоьруш болчарна церан (Делан аяташ сийсаза деш болчеран) хьесапах хIумма хир дац‚ делахь а, хьехам бар ду-кх /царна тIехь/ – уьш кхоьруш хир бацара-те?
Бита и шайн дин ловзаре а‚ эрна хан яйаре а даьккхинарш‚ шаьш дуьненан дахаро Iехийнарш. Ахь хьехам бе /нахана/ цуьнца (Къуръанца) адам ша карадаийтинчо хIаллак цадайтархьама – вац цунна Дела воцург доладийриг а‚ гIолоцург а. Мелла а /жоьжахатина/ дуьхьал мах белча а – оьцур бац цуьнгара и. Уьш бу шаьш динчуьнца шаьш хIаллакьхилларш‚ царна ду цIийдина хинан малар а‚ лазош долу Iазап а -  уьш хиларна ца тешаш
Ахь āла: 'Вай кхойкху ткъа, Дела а вуьтий, ваьшна пайда а‚ зен а ца дечуьнга? Вай юхадерзина хир ма ду (керстаналле) Дала вай нисдинчул тIаьхьа‚ лаьттахь шайтIано ша Iехийнчух тера хьере а хилла‚ шен накъостий болуш шега нийсачу новкъа кхойкхуш: 'Схьавола тхуна тIе'‚ бохуш. Ахь āла: 'Делан нийса некъ – и бу нийса некъ‚ тхуна омра дина Iаламийн Дена муьтIахь хила,
Ламаз хIоттаде‚ Цунах (Делах) кхера'‚ аьлла. И ву шу Шена тIе дIагулдийр дерг
И ву стигланаш а‚ латта а Ша кхоьллинарг бакъонца. Цо 'Хила!' аьллачу дийнахь – хуьлу. Цуьнан дош бакъдерг ду. Ма (зурма) локхучу дийнахь паччахьлла Цуьнан ду‚ къайлахь дерг‚ гушдерг хуург И ву. И Ша хьекъале верг ву‚ сов дика хууш верг ву
ИбрахIима аьллера шен дега Āзаре: 'Ахь цIунаш лоьцу  делий бой? Хьо а‚ хьан къам а билггалчу тилар чохь гуш ву-кх со'
Иштта гойту Оха ИбрахIимна стигланийн а‚ лаьттан а паччахьалла, и хилийтархьама а /Делах/ чг тешачарах
Шена тIе буьйса йоьлча‚ цунна (ИбрахIимна) гира седа. Цо элира: 'И ву сан Дела'. И дIатилча, цо элира: 'Суна ца беза дIатуьлуш берш'
Шена бутт байча кхеташ‚ цо элира: 'И ву сан Дела'. Иза а дIабуьзча‚ цо элира: 'Сан Кхиош-кхобучо со ца нисвахь‚ со билггала хир ма ву тиладеллачу къомах'
Шена малх гича кхеташ‚ цо элира: 'Иза ву сан Дела‚ иза уггар воккха ву'. Иза а дIабуьзча‚ цо элира: 'ХIай сан къам‚ со цIена ву-кх аш /Делаца/ накъост лацарх
Ас дерзи сайн юьхь стигланаш а‚ лаьтта а Кхоьллинчуьнга‚ доггах /массо а харцдинах бакъдолчу динна / тIе а вирзина‚ со вац мушрикех'
Цуьнан къомо къийсира цуьнца. Цо элира: 'Соьца къуьйсу аш Дела бахьанехь? Цо со нийсачу новкъа ма ваьккхина. Со ца кхоьру аш шеца ширк дечух‚ сан Кхиош-кхобучунна лууш долчу хIуманах бен. Массо а хIума чулаьцна сан Кхиош-кхобучо Iилманца. Аш ойла ца йо?
Со муха кхоьру аш ширк динчух? Шу а ма ца кхоьру шаьш Делаца накъост лаьцна хиларх‚ шеца шуьга доссош хилла цхьа а делил доццушехь. /Цу/ шинна тобанех муьлханиг ю уггар хьакъ кхерам цахиларна‚ шу хууш хиллехь?'
Ийман диллинарш‚ шайн ийман зуламех ца эдинарш – уьш бу шайна кхерам боцурш‚ уьш бу нийсачу новкъахь
И ду Тхан делил‚ Оха делла и ИбрахIимна шен къомана дуьхьал. Тхайна луург даржашкахь хьалавоккху Оха. Баккъалла а, хьан Кхиош-кхобург ма ву хьекъале верг а‚ хууш верг а
Оха цунна совгIатна велира Исхьакъ а‚ ЯIкъуб а. Берриге а нийсачу новкъа нисбира. Нухь а нисвира Оха нийсачу новкъа /царал/ хьалха. Цуьнан (ИбрахIиман) зуьрретах ву Давуд а‚ Сулайман а‚ Аюб а‚ Юсуф а‚ Муса а‚ ХIарун а. Иштта бекхам бо Оха дикачарна
Закария а‚ Яхьъя а‚ Iийса а‚ Ильяс а – массо а дикачарах ву
ТIаккха ИсмаIил а‚ Ал- ЯсаI а‚ Юнус а‚ ЛутI а – массо а вазвина Оха Iаламел
Церан дайх а‚ церан тьхьенех а‚ церан вежарех а /бевллачарна а делла Оха и ниIмат/, уьш хаьржина Оха‚ нисбира нийсачу новкъа
Иза – Делан нийса некъ бу‚ цуьнца нисво Цо шен лех Шена луург. Цара ширк динехьара, цара йина хилла Iамалш йовр ма яра
Уьш бу Оха шайга жайна а‚ хьукма а‚ пайхамаралла а делларш. ХIорш цунах ца тешахь – Оха иза тдуьллур ду /кхечу/ къомана‚ ша цуьнца керстаналла дийр доцуш долчу
Уьш бу Дала нисбинарш. Церан нийсачу новкъа тIаьхьахIотта хьо. Ахь āла: 'Ас шуьгара мах ца боьху цунах. И ма бац Iаламашна хьехам бен'
Далла хьакъ болу мах  ца хадийра цара, шаьш олуш: 'Дала ца доссийна стаге хIумма а'. Ахь āла: 'Хьан доссийна жайна‚ шеца Муса веана волу‚ нур а нийса некъ хилла болу нахана? Аш цунна тептарш до: цхьадерг гуча а доккхуш‚ дукхадерг хьул а деш.  Шуна Iамийна ма ду шуна а‚ шун дайшна а цахуург'. Ахь āла: 'Дала' /доссийна/ ТIаккха бита уьш шайн тиларчохь ловзуш
ХIара жайна а‚ Оха доссийна и‚ ша беркате а долуш‚ шел хьалхарниг бакъдеш долуш‚ яртийн нанна а‚ цунна гонаха долчунна а кхерам таса. Эхартах тешаш берш теша цунах (Къръанах). Уьш шайн ламазаш Iалашдеш бу
Мила ву Далла тIе харцдерг кхоьллинчул зуламе? Я аьллачул: 'Шега ваьхьий деана'‚ ваьхьех хIумма а ца деана цуьнга, аьллачул а: 'Аса а доссор ду Дала доссийначух тераниг'. Хьуна гича и зуламхой сауьйзуш‚ маликаш церан куьйгаш даржош /олуш/: 'Арадаха шайн синош‚ тахана сийсазаллин Iазапца бекхам бу шуна аш Далла тIехь бакъдоцург олуш хиларна‚ шу Цуьнан аятех курадовлуш хиларна”
Шу даьхкина Тхуна тIе цхьацца, Оха шу ма дуьххьара ма кхоллара. Аш дитира Оха шайна делларг шайн тIēхьахь. Тхуна-м ца го шуьца шун гIодаккхархой‚ шуна моьттуш хилла болу шаьш шун накъостий бу. ДIахедира шун юкъ‚ дIатилира шух шуна моьттуш хилларг
Баккъалла а, Дела ву  хIу а‚ лаг  а схьадоьллуш верг. Дийнадерг деллачух схьадоккху Цо‚ делларг дийначух схьадоккхург а ву Иза. И ву шун Дела – шу муха Iехош ду /харцдолчо/!?
Сатасар къастадийриг ву И‚ буьйса йина Цо тийналла хилла‚ малх а‚ бутт а кхоьллина /ханна-заманна лерина/ хьесапна. И бу Ша веза волчун‚ Ша хууш волчун дIахIоттам
И ву шуна седарчий кхоьллинарг‚ аренан а‚ хIордан а боданехь шуна некъ карабан. Оха билгалдина аяташ хууш долчу къомана
И ву шу кхиийна цхьана сих (Āдамах)‚ тккха /шена/ чIагIдалар а‚ лашдалар а хуьлуш. Билгалдина Оха аяташ ойла ечу къомана
И ву стиглара хи доссийнарг‚ цуьнца ккхиира Оха массо а тайпа орамат‚ цунах хасстоьмаш а къастийра Оха‚ кхиадо цунах буьртигаш тIеттIа. Хурманан дитта тхь кхуьу  хурманан кенаш‚ /хуьлуьйту Цо/ кемсийн а‚ зайт-диттан а‚ нарийн а бошмаш‚ тера ерш а‚ тера йоцурш а. Хьовсал шу стоьмашка‚ уьш кхуьуш а‚ хуьлуш а. Баккъалла а, цу чохь делилаш ма ду тешаш долчу къомана
Далла накъостий хилийтина цара жинех‚ Цо кхоьллина ма ду уьш‚ цара (тешаш боцчу наха) цхьа а Iилма доцуш харцо кхоьллира Цунна – кIентий а‚ мехкарий /бу Цуьнан, аьлла/. ЦIена ву И вонах‚ лакхавели И цара дечу (харц) сибатех
Стигланийн а‚ лаьттан а юьхьанца кхоллархо,  мичара хир ву Цуьнан доьзалхо ?  Цуьнан зуда ма ца хилла. Цо Ша  ма кхоьллина массо а хIума. Массо а хIума Ша хууш верг ма ву Иза
И ву шун Дела – шу Кхиош-кхобург – кхин дела вац И воцург‚ массо а хIума Ша кхоьллинарг ву И. Цунна Iибадат дейша! И ма ву массо а хIуманна тIехь векал
БIаьрса ца кхуьу Цунах‚ И кхуьу бIаьрсанах. И тIех кхетаме а ву‚ дика хууш а ву
Шуьга еана бIаьрсерлонаш шун Кхиош-кхобучуьнгара. БIаьрг биллинчунна – цунна шена ду‚ бIаьрг хьаббинчунна – цунна шена ду‚ /ахь āла‚ Мухьаммад/: 'Со ма вац шуна тIехь хехо'
Иштта билгалдоху Оха аяташ‚ цара āла тарло дела: 'Ахь Iамийна'‚ Оха и билгалдаккхархьама хууш долчу къомана
Хьо хьайн Кхиош-кхобучуьнгара хьайн даг чу дуьллучунна тIаьхьахIотта‚ кхин Дела вац И воцург‚ генавала мушрикех
Далла лиънехьара /Цуьнца/ накъост лоцур вацара цара‚ царна тIехь хехо ца вина Оха хьох‚ царна тIехь векал а вац хьо
Аш сийсаза ма бе Дела а витина, цара шайга кхойкхуш берш (цш) – тIаккха цара мостагIаллица‚ цхьа а Iилма доцуш, Дела а сийсазвийр ву. Иштта хазйина Оха хIор умматана шен Iамал‚ тIаккха шайн Кхиош-кхобучуьнга ду церан дIадерзар‚  Цо дуьйцур ду царна цара деш хилларг
Делаца чIогIа дуйнаш биира цара: шайга делил деъча‚ цунах тешанне а тешаза Iийр ма дац шаьш‚ аьлла. Ахь āла: 'Делилаш Далла гергахь ду'‚ стен хоуьйту шуьга? – уьш деъча а, цара ийман дуьллур дац
Церан дегнаш а‚ церан бIаьрса а хьийзадо Оха‚ уьш цунах (Къуръанах) юьхьанца ца тешаш ма хилла‚ буьту уьш шайн тиларчохь дIасауьйдуш
Оха цаьрга маликаш доссош хиллехьара а‚ беллачара цаьрга къамел деш хиллехьара а‚ Оха царна массо а хIума шайн бIаргаш хьалха гулйина хиллехьара а – тIаккха а тешна хир бацара уьш‚ Далла лиъча а бен. Делахь а, царах дукхахберш ца хууш бу
Иштта массо а пайхамарна мостагI хилийтира Оха адамийн а‚ жинийн а шайтIанех‚ цхьаболчара вукхеран дегнашка хаздина дешнаш кхуьссуш, уьш Iехорхьама. Хьан Кхиош-кхобучунна лиъна хиллехьара, и дина хир дацара цара. Бита уьш а‚ цара харц кхуллушдерг а
Цу тIе эхартах цатешачеран дегнаш дахийтархьама а‚ цунна реза уьш хилийтархьама а‚ цаьрга гулдайтархьама а шаьш деш хилла долу къинош /битина уьш Дала/
/Ахь āла/: 'Дела воцчуьнгара лоьху ткъа ас хьукма? И ма ву шуьга къастош долу жайна доссийнарг'. Оха шайна жайна деллачарна хаьа и хьан Кхиош-кхобучуьнгара бакъонца доссош хилар. Хьо хиланне а ма хилалахь шеко еш болчарах
Кхочушхилла хьан Кхиош-кхобучун дешнаш бакъодлчуьнца а‚ нийсонца а. Цуьнан дешнаш хийца цхьа а вац. И ша хезаш верг а‚ хууш верг а ву
Хьо муьтIахь хилахь лаьттахь болчарах дуккхахболчарна‚ Делан некъах тилор ву хьо цара. Уьш тIаьхьахIуьттуш ма бац шайна моьттуш долчунна а бен‚ уьш  ма бац харцлуьйш бен
Баккъалла а, хьан Кхиош-кхобург – И ма ву дика хууш (вевзаш) Шен некъах тилавелларг‚ И дика хууш (бевзаш) ма ву нийсачу новкъахь берш
Аш даа /бежнех/ шена тIехь /урс хьокхучу хенахь/ Делан цIе яьккхинчух‚ шаьш Цуьнан аятех тешаш хилла делахь
Аш хIунда ца дуу шена тIехь Делан цIе яьккхичух? Цо шуна къаста ма дина Ша шуна хьарам динарг. Шу и ца диъча ца довлуш дерг доцург. Баккъалла а, дукхаберш /нах/ нийсачу некъах тилош ма бу шайн лаамашца‚ цхьа а Iилма доццушехь. Баккъалла а, хьан Кхиош-кхобург – И ма ву дика бевзаш дозанех бевлларш
Дита гучудаьлла къа а‚ гучу ца даьлларг а. Баккъалла а, шаьш къинош деш болчарна бекхам хир ма бу шаьш деш хиллачуьнца
Аш ма даалаш Делан цIе шена тIехь ца яьккхинчух. Иза, баккъалла а, фасикъалла ю. Баккъалла а, шайтIанаша дагатуьйсу шайн доттагIашна, цаьрга шуьца къийсийтархьама. Нагахь санна шу царна муьтIахь хилахь – /тккха/ шу хир ма ду мушрикаш
Я ша хилларг велла‚ тIаккха Оха ша денвина‚ шена Оха нур хилийтина‚ цуьнца нахалахь лелаш верг тера вуй ша боданашкахь волчух‚ цу чуьра ша аравер воцчу? Иштта хаздина цатешачарна шаьш деш хилларг
Иштта хилийтина Оха массо а юьртахь къинош леточеран тхьамданаш‚ цу чохь цаьрга мекарло яйта. Цара-м мекарло ца йо шайна а бен‚ царна хаа ца ло-кх
Шайга делил (аят) деъча‚ цара олу: 'Тхо тешар ма дац, Делан элчанашка деънарг саннарг тхайга ца дагIахь'. Далла дика хаьа Ша элчаналла дала хьакъ верг. Къинош диначарах сийсазалла кхуьур ма ю Далла гергахь‚ чIогIа Iазап а /кхуьур ду/ шаьш хиларна мекарло еш
Далла Шена нисван луучунна дог паргIатдоккху исламана‚ Цо Шена тилавала вита луучунна дог чIогIа гатдо, стигла хьалаволучух терра. Иштта хилийтина Дала рижс цатешачарна тIехь
ХIара бу хьан Кхиош-кхобучун некъ‚ нийса хилла болу. Къаста ма дина Оха аяташ хьехам тIелоцучу къомана
Царна машаран цIа ду шайн Кхиош-кхобучун гергахь. И ву церан доттагI  уьш хиларна /дика/ Iамалш еш
/Хьахаде:/ уьш берриге а гулбечу дийнахь /кхойкхур ду/: 'ХIай жинийн тоба! Адамех доккха дāкъа схьалаьцна аш (дуккха адамаш тилийна аш)'. Адамех церан доттагIаша эр ду: 'Тхо Кхиош-кхобуш волу, тхан Дела‚ оха вовшашкара зовкх ийцира‚ Ахь тхуна хIоттийна йолу тхан Iожалла тIекхечира'. Цо (Дала) элира: '/Жоьжахатин/ цIе ю шун чугIойла‚ даима цу чохь лаьтташ‚ Далла ма лиъна'. Баккъалла а, хьан Кхиош-кхобург ма ву Ша хьукма /нийса/ деш верг а‚ хууш верг а
Иштта цхьаболчу зуламхошка вуккхеран доладойту Оха цара карадеш хилла долчуьнца
ХIай жинийн а‚ адамийн а тоба! Шуьга ца баьхкина элчанаш шуна юккъера‚ шуьга дуьйцуш Сан аяташ‚ шуна хьехош (кхерам тасарца) хIокху шун денна дуьхьалкхетар?' Цара аьр: 'Тхайна тIехь тешалла дина оха'. Дуьненан дахаро Iехийра уьш‚ шайна тIехь тешалла дира цара, шаьш ца тешаш хилла, аьлла
Иштта (элчанаш бохуьйтура Оха) хьан Кхиош-кхобург ца хилла дела зуламца ярташ хIаллакьеш, церан охIланна а ца хууш
ХIоранна шен-шен дарж ду‚ ша динчух. Хьан Кхиош-кхобург ма вац тидаме оьцур доцуш цара деш дерг
Хьан Кхиош-кхобург ву /цхьаннех/ ца возуш (халкъ а, цуьнан Iибадат а Шена ца хилча а мегаш)‚ къинхетам болуш а. Шена лаахь, шу хллакдийр  ду Цо. Шул тIаьхьа Шена луург вуьтур ву‚ шу а Цо кхиийна хиларе терра кхечу къоман зуьрретах
Баккъалла а, шуна хир ду аьлларг догIур долуш ду шуна‚ шун ницкъ кхочур   ма бац и гIелдан (и духатоха)
Ахь āла: 'ХIай сан къам! Шайн Iамал е аш шайн меттигашкахь‚ аса а йийр ю сайн Iамал‚ тIаьхьа хуур ду шуна‚ хьенан хир ю цIийнан тIаьхье (эхарт). Баккъалла а‚ баккхийбийр ма бац зуламхой'
Цара дира Далла Цо кхоьллинчу ялтех а‚ бежанех а дāкъа‚ элира (цара) 'ХIара  Далла ду' – царна моттарехь – 'хIара вайн накъосташна ду'. Церан накъосташна хилларг Дēле ца кхочу‚ Далла хилларг церан накъосташка кхочу – ма вон хилла цара деш долу хьукма
Иштта хаздира дукхаболчу мушрикашна церан накъосташа – жинаша шайн бераш дайар (зудабераш, дийна долуш, лаьттах дохкар), уьш хIаллакбархьама а‚ царна шайн (ИсмаIилера схьадогIуш хилла долу) дин дохадайтархьама а. Далла лиъна хиллехьара, и дийр дацара цара‚ бита уьш а‚ цара /харц/ кхуллург а
/Мушрикаша/ элира: 'ХIара даьхни а‚ ялта а хьарам ду‚ и дуур дац вайна луъчо бен'‚ – иштта довдора цара‚ даьхни ду шайна тIехаар хьарам долуш /царна моттарехь/‚ даьхни ду цара шайна тIехь Делан цIе ца йоккхуш Цунна тIехь харцдерг кхоллархьама. ТIаккха бекхам бийр бу Цо царна цара /харцдерг/ тIекхуллуш хиларна
Цара элира: 'ХIокху бежанийн гай чохь дерг цIена ду вайн божаршна‚ хьарам ду вайн зударшна. Нагахь санна елла дуьнена ялахь – уьш цу чохь /цхьанийсса/ декъахой бу'. Цо (Дала) бекхам бийр бу царна шаьш кхуллуш долчунна тIехь. Баккъалла а, И хьикмате а ву /Ша дечу хманехь/‚ девзаш а ву /Шен халкъ/
Эшаллехь биси Iовдаллалица‚ хууш хIума а доцуш‚ шайн бераш хIаллакбинарш‚ Дала шайна делла рицкъ шайна хьарамдинарш, Далла тIе харцдерг кхоллархьама. Тилабелла уьш‚ нийсачу новкъахь хила а ца хилла уьш
И ву кхиийнарг бошмаш‚ кхозуш  йолу а‚ кхозуш йоцу а‚ хурманаш а‚ ораматаш а‚ шайн даар башха долуш‚ зайт-дитт а‚ нар а – тера йолу а‚ тера йоцу а. Баа церан стоьмаш, уьш кхиъча‚ ялта чудерзочу дийнахь цуьнан хьакъ (закат) дIало. Кхоам ца беш ма дайа /шайгахь дерг/. Баккъалла а, Цунна ца беза хIуманан кхоам ца беш берш
Бежанех ду – шуна мохь кхоьхьурш а‚ шуна кIеда мотт хуьлурш а. Даа Дала шайна деллачу рицкъех‚ тIаьхьа ма хIитта шайтIанан гIулчашна. Баккъалла а, и шуна билггала мостагI ма ду
/Схьаэца/ бархI боьршаниг а‚ стēниг а: уьстагIех а шишша‚ гезарех а шиша. Āлал (хаттал цаьрга): 'Боьршаниг шиъ хьарам дина Цо (Дала) я стēниг шиъ дина‚ я шиннан а стечийн кийрахь дерг дина? Дийцал суна Iилманца‚ шаьш бакълуьйш хиллехь'
Эмкалех шиъ‚ бежнех шиъ – āлал /хIинца/: шиъ боьршаниг хьарам дина‚ я шиъ стēниг дина‚ я шиннан а стēчийн кийрахь дерг дина‚ я шу дара тешаш (дāкъа лоцуш) Дала шуна цуьнца весет деш?' Мила хир ву зуламе Далла тIе харцдерг кхуллучул, нах тилорхьама цхьа а Iилма доццушехь? Баккъалла а, Дала ца нисдо   зуламе къам
Ахь āла: 'Суна ца карадо сайга даийтинчу ваьхьашкахь дуучунна  даа хьарам динарг  къеделларг доцург‚ я Iенаш долу цIий доцург, я хьакхин жижиг доцург‚ – тIаккха и рижс ю, – я шена тIехь/урс хьокхуш/ Дела воцчун цIе яьккхина цIена йоцу хIума йоцург. ТIкъа шена ницкъ бахь /мацалло/‚ къинах ларлуш‚ /Делан/ дозанах а ца волуш – /юур ю цо хьарамниг/. Баккъалла а, хьан Кхиош-кхобург гечдеш верг ма ву‚ къинхетаме верг а ма ву
Жуьгташна хьарам ма дира Оха массо а (екъаелла) берг йолу /дийнат/. Хьелех а‚ уьстагIех а, -  Оха хьарам йира царна оцеран мохь, шайн букъах‚ я чокох летт йоцург‚ я даьIахках ийнарг йоцург. И бекхам бира Оха царна уьш тилбалар бахьанехь. Баккъалла а, тхо бакъ ду /Тхан хьукмашкахь./
Хьо цара харцвахь‚ āла: 'Шун Кхиош-кхобург ву шортта къинхетам болуш‚ бухатохалур  бац Цуьнан ницкъ къинош дечу къомах'
Делаца накъост лаьцначара эр ду: 'Далла лиънехьара, Делаца накъост лоцур вацара оха а‚ тхан дайша а‚ хIумма а хьарам дийр дацара оха'. Иштта харцдира /дин/ царал хьалха хиллачара а тхан ницкъ Iовшшалц. Āлал (хаттал цаьрга): 'Шуьгахь дуй Iилма?  Делахь, аш и тхуна гучудаккха. Шу тIаьхьахIуьттуш ма дац моттаргIашна а бен‚ шу ма дац харцлуьйш а бен '
Āла: 'Делехь ду кхоччуш делил. Лиънехьара, шу дерриге а нисдийр дара Цо'
Āла: 'Балабе шайн тешаш‚ шаьш тешалла дийр долу‚ Дала и хьарам дина'‚ аьлла. Цара тешалла дахь‚ ахь ма делахь царца тешалла. Хьо тIаьхьа ма хIотталахь Тхан аяташ харцдиначеран а‚ эхартах цатешачеран а  лааршна – уьш бу шайн Кхиош-кхобучуьнца /кхин накъостий/ нисбеш (мушрикаш)
Āла /цаьрга, хIай Мухьаммад/: 'Схьадуьйла‚ ас дуьйцур ду шун Кхиош-кхобучо шуна хьарам динарг: аш цуьнца цхьанна хIуманца накъост цалацар а‚ деца-ненаца дика хилар а. Шайн доьзалш ма байа мацаллах /кхоьруш/- Оха кхобур ду шу а‚ уьш а. Боьхачунна герга ма гIолаш – цунах гучудаьллачух а‚ къайлаха долчух а. Са ма делаш, ша Дала хьарам дина долу‚ бакъонца бен. И ду Цо шуьга весет динарг, шу хиллархьама хьекъале
Боберан даьхнина герга ма гIолаш дикачуьнца бен, и кхиъна даллалц. Терза нийса озалаш. Оха тIе ца дуьллу сина цунна ницкъ кхочург бен. Шаьш дийцахь‚ нийсо елаш (бакъдерг дийцалаш), гергара велахь а. Делаца йина ваIда кхочушъелаш. И ду Цо шуна шеца весет динарг, шу хилийтархьама ойла еш
ХIара Сан некъ бу нийса берг – тIаьхьахIитта цунна‚ тIаьхьа ма хIитта кхечу некъашна – цара дIакъастор ду шу Цуьнан некъах. И ду шуна Цо (Дала) шеца весет динарг, шу хилийтархьама /Делах/ кхоьруш
ТIаккха Мусага делира Оха жайна‚ ша диканиг диначунна /Тхан ниIмат/ кхочушдеш хилла долу‚ хIор хIуманна къастор хилла долу‚ нийса некъ а‚ къинхетам а хилла болу- уьш шайн Кхиош-кхобучуьнца цхьанакхетарх тешаш хила ма мегара
ХIара а жайна /Къуръан/ ду. Оха доссийна и ша беркате а долуш‚ тIаьхьахIитта цунна‚ /Делах/ кхера – шух къинхетам бан мегара
Аш ца алархьама: 'Тхол хьалха хиллачу шина тобане доссийна жайна‚ тхо хилла уьш Iамарх гIопал (тхуна ца ма уьш-тхан маттахь дац уьш'
Я аш ца алархьама: 'Тхоьга доссийна хиллехьара жайна – царал а нийса хилла хир дара тхо'. Еана шуьга билгало шун Кхиош-кхобучуьнгара‚ нийса некъ а‚ къинхетам а. Мила ву ткъа зуламе Делан аяташ харцдечул‚ царах /нах/ дIатилинчул? Бекхам бийр бу Оха Тхан аятех /нах/ дIатилинчарна вочу Iазапца цара уьш тилош хилар бахьанехь
Хьовсур буй-те уьш шайга маликаш дахкаре я шайна Дела варе‚ я хьан Кхиош-кхобучун цхьадолу аяташ дахкаре? Хьан Кхиош-кхобучун цхьадолу аяташ даьхканчу дийнахь сина пайда бийр бац цуьнан иймано‚ ша хьалха тешна хилла дацахь я шен ийман чохь гулдина диканиг дацахь. Ахь āла: 'Хьовсуш Iе шу – тхо а хьовсуш ду'
Баккъалла а, шайн дин декъна хилларш‚ тобанаш хилларш – хьо царах ма вац хьуна цхьанна хIуманна тIехь‚ церан гIуллакх Деле ду. ТIаккха Цо дуьйцур ду цаьрга цара деш хилларг
Диканиг деъначунна  цунна итт цунах тераниг ду. Вониг деъначунна – бекхам хир бац цунах терачуьнца бен. Царна зулам дийр дац
Ахь āла: 'Баккъалла а, со нисвина сан Кхиош-кхобучо нийсачу новкъа‚ мехала (нийса) дин хуьлуйтуш‚ доггах /и бакъдина/ тIевирзина хилла волчу ИбрахIиман миллатах хуьлуьйтуш. И /ИбрахIим/ ца хилла мушрикех'
Āла: 'Сан ламаз а‚ сан Iибадат а‚ сан денвалар а‚ сан валар а – Далла ду‚ Iаламийн Да хилла волчу
Накъост вац цуьнан. Цуьнца омра дина суна‚ со хьалхара муьтIахь верг ву'
Ахь āла: 'АллахI воцург /кхин/ лоху ас Кхиош-кхобург (Дела)? И ма ву массо а хIуманан Кхиош-кхобург. Карор ма дац хIор синна шена тIехь дерг бен. Хьур ма бац хьочо кхечуьнан мохь. ТIаккха шун дIадерзар шун Кхиош-кхобучуьнга ма ду – Цо дуьйцур ма ду шуна шу шена чохь хилпало еш хилларг
И ма ву шух хилийтинарг лаьттан тIаьхье‚ шух цхьаберш вукхарал даржаца айбинарг, шу зерхьама Ша шуна деллачуьнгахь. Баккъалла а, хьан Кхиош-кхобург сиха ма ву таIзар дарехь‚ И гечдийриг а‚ къинхетаме верг а ма  ву
Алиф-лам-мим-ссад
Жайна (Къуръан) доссина хьоьга /я Мухьаммад/- хьан дагчохь /халонца/ гтто ма хуьлийла оцунах (хьан къомо харцдарна кхоьруш шен метте дкхачо) -  шеца ахь /Делах кхоьручунна/ дхьахьедо а, хьехам   /бан/ а тешачарна (муъманахана)
ТIаьхьахIитта шайн Кхиош-кхобучуьнгара шайга доссинчунна‚ тIаьхьа ма хIитта Иза воцчу /кхечу/ доттагIашна (я глоцуршна)‚ кIезиг ду-кх аш ойла йийриг
Маса юрт Оха хIаллакйина! Тхан зап деара цаьрга буса я царна делкъанна наб озаелча
Тхан зап шайга деъча, церан кхайкхар ма ца хилира алар бен: 'Баккъалла а, тхо хилла - кх зуламхой.'
ТIаьхьа хаттанне а хоттур ма ду Оха шайга элчанаш бахкийтина хиллачаьрга‚ хаттанне а хоттур ма ду Оха элчанашка
Цаьрга дийцанне а дуьйцур ма ду Оха Iилманца‚ Тхо доцуш ца хилла
Мизан-терза оцу дийнахь хирг хилар хьакъ-бакъ ду. Шен терза дазделларш – уьш бу баккхийбуьйраш
Шен терза дайделларш – уьш бу шайн синош эшийнарш Тхан аяташца шаьш зулам деш хилла хиларца
Лаьтта тIехь Оха чIагIдира шу‚ Оха шуна цу тIехь бахам хилийтира‚ кIеззиг ду-кх аш баркалла олург
Оха шу кхоьллира‚ тIаккха Оха шуна куц хилийтира‚ тIаккха Оха элира маликашка: 'Сужд де Āдамна!' Цара сужд дира‚ иблис доцчо – и ца хилира сужд дечарах
Элира /Дала/: 'Стено дуьхьало йина хьуна сужд дан, Ас хьайга омра дича?' Элира /иблисо/: 'Со дика ду цул (Āдамал). Со кхоьллина Ахь цIарах‚ и кхоьллина Ахь поппарх'
Элира: 'Охьадосса цигара (ялсаманера). Оьшуш дац хьан цу чохь доккхадер. Арадала! Баккъалла а, хьо сийсазачарех ду'
Цо элира: 'Хьем бе сох уьш юха денбийр болу де тIекхаччалц (къемат де далц ца долийтуш дита со)'
Элира /Дала/: 'Баккъалла а, шех хьем биначарех ду хьо (дити хьо къематде далц ца долийтуш)'
Элира /иблисо/: 'Ахь со тилор бахьанехь уьш Хьан нийсачу некъах тило кIелонна хуур ма ду со
ТIаккха догIур ма ду со царна хьалхахула‚ тIехьахула‚ аьтту агIорхула‚ аьрру агIорхула‚ царах дукхахберш карор ма бац хьуна баркалла олуш'
Элира /Дала/: 'Арадала цу чуьра (ялсаманера) бехке а хилла‚ къинхетамна генадале. Милла хилахь а царах хьуна тIаьхьахIоьттинарг – юзанне а юзонза юьтур ма яц Ас жоьжахати шух массарах а
ХIай Āдам! Вāха хьо а‚ хьан зуда а ялсаманехь‚ аш шиммо а даа шайна луъучуьра‚ шу шиъ герга ма гIолаш хIокху диттана – тккха зуламхойх хир ду шу шиъ'
И шиъ Iехо доладелира шайтIа гучуяхархьама царах шиннах хьулйина йолу церан эхье меттигаш. Элира: 'Шун Кхиош-кхобучо цу диттах шу шиъ духатоьхна ма дац шух шиннах маликаш ца хилийта а, я шу шиъ гуттар дехачарех ца хилийта а бен'
Царна шинна дуйнаш биира цо: 'Баккъалла а, со ма ду шуна шинна хьехамча'‚ бохуш
И шиъ хо /Делаца харц/ дуйнаш биира цо царна. ТIаккха цу шимма цу диттах чамбаьккхича, царна гучуелира шайн эхье меттигаш‚ уьш буьйлабелира шайна тIе ялсаманин гIаш Iитта. Церан Кхиош-кхобучо цу шинга кхайкхира: 'Ас цу диттах духатоьхна дацара шу шиъ? Ас шуьга аьлла дацара: шайтIа шун билгала мостагI ма дуй?'
Цу шиммо элира: 'Тхан Кхиош-кхобург‚ тхан догIмашна зулам ма дина оха‚ Ахь тхуна геч ца дахь‚ Ахь тхох къинхетам ца бахь – тхо хиланне а хир ма ду эшначарех'
Элира /Дала/: 'Охьадисса /ялсамани чуьра/‚ шу вовшийн мостагIий ду. Лаьттахь шуна чIагIам а‚ цхьа хан тIеккхаччалц бахам а хир бу'
Элира: 'Цу чохь шу кхуьур ду‚ цу чохь шу лийр ду‚ цу чуьра шу арадохур а ду'
ХIай Āдаман кIентий! Оха доссийна шуна аш шеца эхье меттигаш хьулйе духар а, шу шеца хазлуш долу духар а. /Делах/ кхераран духар – и ду дика дерг. И Делан аятех ду  уьш хилархьама кхеташ
ХIай Āдаман кIентий! Шу данне а Iеха ма дойла шайтIано‚ цо шун да-наний ялсаманичуьра арадахаре терра, схьадоккхуш церан шинна тIера духар царна шинна гайтархьама шайн эхье меттигаш. Баккъалла а, цунна (шайтIанна) шу гуш ду‚ ткъа иза а‚ цуьнан зуьррет а шуна ца гучарех ду. Баккъалла а, Оха шайтIанаш хилийтина цатешачарна доттагIий (доладийраш)
Шаьш боьханиг дича‚ цара олу: 'Тхан дай карийна тхуна цунна тIехь‚ Дала омра дина тхуна цуьнца'. Ахь āла: 'Баккъалла а, Дала омра ца до боьхучуьнца‚ аш олу ткъа Делах лаьцна шайна цахуург?'
Āла: 'Омра дина сан Кхиош-кхобучо нийсонца‚ хIоттае шайн яххьаш /Далла тIе/ хIор сужд дечу меттигехь а, сужд дечу хенахь а‚ кхайкха Цуьнга (Деле)‚ Цуьнан дин цIандеш /ширках/‚ Цо шу кхолларе терра /лаьттах/‚ юхадоьрзур ду шу /лаьтте, делча къематде далц /'
Цхьа тоба нисйина Цо‚ вукхарна тIехь тилар бакъхилла. Баккъалла а, цара Дела а витина, шайтIанех доттагIий (доладийраш) лаьцна шайна‚ царна моьтту шаьш нийсачу новкъахь ду
ХIай Āдаман кIентий! Схьаэца шайн хаза духар хIор сужд дечу меттигахь а, сужд дечу хенахь а (хаза, цIена духар духа, шаьш ламаз деш а, тIаваф деш а – хьажцIенна го боккхуш а)‚ даа‚ мала‚ /шайн хманан/ кхоам бе. Баккъалла а, Далла ца беза /хманан/ кхоам беш боцурш
Ахь āла /хIай Мухьаммад, оцу Маккан керстанашка, шаьш берз-тIерза КаIбина тIаваф деш хилла болчу, Дала хьанал динарг шайна хьарам деш хилла болчу/: 'Хьан хьарам дина Делера хаза дерг (духар)‚ Цо шен лешна схьадаьккхина долу‚ рицкъанах а цIена дерг?' Āла: 'Иза ду иман диллинчарна гергарчу (дуьненан) дахарехь‚ деккъа царна долуш къематдийнахь. Иштта къастадо Оха аяташ хууш долчу къомана'
Ахь āла: 'Баккъалла а, сан Кхиош-кхобучо хьарам дина боьханиг‚ цунах гучадаьлларг а‚ хьуламехь дерг а‚ къа а‚ бахьана доцуш гIело яр а‚ аш /Делаца/ накъост лацар а Цо шеца цхьа а делил доссийна доцчуьнца‚ аш Далла тIехь алар а шайна цахуург'
ХIор умматан Iожалла ю (тоьхна хан). Шен Iожалла тIееъча, цхьа сахьт тIаьхьадуьсур а дац и‚ хьалхадер а дац
ХIай Āдаман кIентий! Бахказа буьсур ма бац шуьга элчанаш шух шайх‚ шуна дуьйцур ду цара Тхан аяташ‚ /Делах/ кхийринчунна‚ диканиг диначунна – кхерам  а  хир ма бац царна‚ уьш сингаттаме а хир ма бац
Тхан аяташ харцдинарш‚ царна куралла йинарш – уьш бу /жоьжахатин/ цIеран дай. Уьш цу чохь даима лаьттар бу
Мила ву Далла тIе харцдерг кхоьллинчул зуламе‚ я Цуьнан аяташ харцдинчул (зуламе)? – Царна шайн дāкъа кхочур ду яздинчух. Тхан элчанаш шайна тIебогIуш синош эца‚ олуш: 'Мичахь бу аш, Дела а витина, Iибадат деш хилларш?' Цара элира: 'ДIатилина уьш тхох'. Шайна тIехь тешалла дира цара шаьш цатешарш (керстанаш) хилира, аьлла
Элира /Дала/: 'ЧугIо шайл хьалха /жоьжахатин/ цIергахь хиллачу жинийн а‚ адамийн а умматашна'. Чоьхьа мел даьллачу уммато неIалт олура вукхарна‚ берриге а вовшахкхетча – тIаккха тIаьхьарчо хьалхарчух элира: 'Тхан Кхиош-кхобург‚ хIокхара тилийра хьуна тхо‚ /жоьжахатин/ цIеран Iазап дехьа царна тIеттIа'. Элира /Дала/: 'ХIоранна а тIеттIа /Iазап/ хир ду'. Делахь а, ца хаьа-кх шуна
Хьалхарчо вукхуьнга элира: 'Тхуна тIехь дозалла ца хилира шун‚ Iовша шайна Iазап шаьш карадина хиллачуьнца'
Баккъалла а, Тхан аяташ харцдинарш‚ царна куралла йинарш  стигалан неIарш дIайоьллур ма яц царна‚ ялсамани чу гIур ма бац уьш эмкал механ Iуьрга йоллалц – иштта бекхам бийр бу Оха къинош диначарна
Царна жоьжахатих хир бу /вижа/ мотт  а‚ царна тIехула цIеран пардо хир ду – иштта бекхам бийр бу Оха зуламхошна
Иман диллинарш а‚ диканаш динарш а‚ – синна тIе ца дуьллу Оха цунна ницкъ кхочург бен‚ – уьш ялсаманийн дай бу‚ уьш цу чохь гуттар лаьттар бу
Оха дIаяьккхира церан дегнашкара оьгIазло; дIаоьхуш хир ду /ялсаманехь/ церан /гланий/ бухахула хиш‚ цара эр: 'Хастам бу Далла‚ тхо нисдинчу хIокхунна тIе‚ тхо хир ма дацара нисделла, Дала нисдина ца хиллехь. Тхан Кхиош-кхобучун элчанаш баьхкира бакъонца'. Цаьрга кхайкхира: 'ХIара ялсамани шуна ирсана кхаьчна ю аш Iамал йина хиларца'
Ялсаманин дайша жоьжахатин дайшка кхойкхур: 'Тхуна-м карийна тхайн Кхиош-кхобучо тхуна ваIда йина хилларг бакъхилла‚ шуна карийний шун Кхиош-кхобучо шуна ваIда йина хилларг бакъхилла?' Цара эр: 'ХIаъ'. ТIаккха дIахьедархочо дIахьедира царна юккъехь: 'Делан неIалт хуьлда зуламхошна'‚  аьлла
Ишттанаш бу уьш шаьш дIатилабеш /нах/ Делан некъах, и шаьш гамбан лууш‚ уьш эхарт керстадеш ма бу
Царний, вукхарний юккъехь дуьхьало хир ю. АIрафана тIехь нах хир бу, шайна массо а вевзаш шайн билгалонашца. Ялсаманин дайшка цара кхойкхур ду: 'Саламун Iалайкум'‚  аьлла. Оцу /ялсамани/ чу гIур бац уьш‚ уьш чIогIа лууш ма бара
Жоьжахатин дай болчу агIор шайн бIаьрса ддерзича‚ цара аьр: 'Тхан Кхиош-кхобург‚ тхо ма хилийталахь зуламе долчу къомаца'
АIрафан дайша кхойкхур ду нахе, шайна бевзаш болчу церан билгалонашца‚ ōлуш: 'ХIун пайда би шун гулдаро а (аш дуьненахь гулдеш хиллачу хьоло)‚ аш куралла еш хиларо а?'
ХIорш бу уьш, аш дуйнаш бууш хилларш‚ Делан къинхетам царах кхетар бац‚ бохуш?' 'ЧугIо ялсаманина. Кхерам а хир ма бац шуна‚ шу сингаттаме (пошме) а хир ма дац '
Жоьжахатин дайша ялсаманин дайшка кхойкхур: 'Доттийша тхуна тIе хи я Дала шайна деллачу рицкъанах /цхьацца хма лойша тхуна/'.  Цара  аьр: 'Баккъалла а, Дала и хьарам дина ма ду цатешачарна' –
Уьш бу шайн динах цадашар а, ловзар а динарш‚ шаьш дуьненан дахаро Iехийнарш. Тахана Оха уьш бицбийр ма бу‚ цара хIокху шайн денна дуьхьалкхетар шаьш дицдаре терра‚ уьш тхан аяташ керстадеш хиларе терра
Тхо даьхкина ма дара цаьрга жайнаца‚ Оха ша билгалдаьккхина долчу Iилманца‚ тешаш долчу къомана ша нийса некъ а‚ къинхетам а хилла долчу
И тидаре бен хьовсуш буй-те уьш? Цуьнан тидар деъначу дийнахь и хьалха дицдинчара эр ма ду: 'Тхан Кхиош-кхобучун элчанаш ма баьхкира бакъонна тIехь. ХIинца тхуна шапаIат дан цхьа а вуй‚ и тхуна дийр долуш волу‚ я тхо юхадерзадан‚ тIаккха оха йийр ма яра тхаьш йина ца хилла йолу /дика/Iамал'. Цара шаьш хллакдира шаьш‚ дIатилира царах цара /харц/ кхуллуш хилларг
Баккъалла а, шун Кхиош-кхобург ву –/цхьа Аллах Дела‚ Ша кхоьллина волу стигланаш а‚ латта а ялх дийна чохь‚ тIаккха дIанисвелира Иза Iарша тIехь‚ буьйсане де хьулдойту Цо‚ /царах/ хIораммо важа лоьхуш сихонца‚ малх а‚ бутт а‚ седарчий а болх беш ду Цуьнан омраца. Ткъа Цуьнан дац кхоллар а‚ омра а? Беркате хили и Дела – Iаламийн Да
Кхайкха (доIа де) шайн Кхиош-кхобучуьнга хьасталой а‚ меллаша а (доIа деш маьхьарий ма бетта). Баккъалла а, Цунна ца беза дозанах бовлурш
Боьханиг ма леладе лаьттахь и цIанделлачул тIаьхьа‚ кхайкха Цуьнга /Деле/ кхерамца а‚ догдахарца а. Баккъалла а, Делан къинхетам герга бу дикачарна
И ву мехаш боуьйтуш, кхаъ хуьлий, Шен къинхетамал хьалха. Цара /догIих/ язъелла  мархаш ялийча‚ Оха лохку уьш белла хиллачу махка (йокъана хилла бакъбеллачу) – цуьнца (мархаца) хи (догIа) доссадо Оха. Цуьнца массо а стом араболуьйту. Иштта белларш а арабохур бу Оха‚ шу хила мегара ойла еш
Дика мохк – цуьнан ораматаш (латтах схьайолу дика хIума) арадуьйлу шен Кхиош-кхобучун пурбанца‚ бехбелла хилларг (мохк) – цхьа а пайдабоцург бен ара ца йоккху цо. Иштта къастадо Оха аяташ баркалла олучу къомана
Оха вахийтира Нухь шен къомана тIе. Цо элира: 'ХIай сан къам! Iибадат дейша Далла‚ И воцург кхин дела вац шуна. Со кхоьру шуна деза-  доккхачу дийнан Iазапах '
Цуьнан къоман элаша элира: 'Баккъалла а, тхуна хьо гуш ма ву билггалчу тилар чохь'
Цо элира: “ХIай сан къам! Соьца тилавалар ма дац‚ делахь а, со Iаламийн Дегара элча ма ву
Ас шуьга дкхачадо сан Кхиош-кхобучун элчалалла‚ ас шуна хьехам бо‚ Делера шуна цахуург хууш ву со
Я шу цецдевлира шайга шайн Кхиош-кхобучуьнгара шуна юккъера цхьана стагехула хьехам бāрах, шуна кхерам тасархьама‚ шу кхоьруш хилархьама. Шух къинхетам бан мегара –кх”
Цара и харцвира. Оха и кIелхьарваьккхира‚ цуьнца берш а‚ кемана чохь‚ Тхан аяташ харцдинарш хи чу бахийтира. Баккъалла а, уьш хилира бIаьрса доцу къам
Iадашка а /вахийтира/ церан ваша ХIýд. Цо элира: 'ХIай сан къам! Iибадат дейша Далла‚ И воцург кхин дела ма вац шуна. Шу ца кхоьру?'
Цуьнан къоман цатешначеран элаша элира: 'Баккъалла а, тхуна хьо го Iовдаллина чохь‚ баккъалла а, тхуна хьо хеташ ма ву харцлуьйчарах'
Цо элира: 'ХIай сан къам! Сох Iовдалалла а ма дац‚ делахь а, со Iаламийн Дегара элча ма ву
Ас шуьга дкхачадо сан Кхиош-кхобучун элчаналла‚ со шуна тешаме волу хьехамча ма ву
Я шу цецдевлира шайга шайн Кхиош-кхобучун шуна юккъера цхьана стагехула хьехам барах шуна кхерам таса. Дагадаийтал‚ Цо шух тIаьхье хилийтира Нухьан къомал тIаьхьа‚ Цо шу алсамдехира догашкахь ницкъаца. Дагадайта Делан ниIматаш‚ шу хила мегара хазахеташ'
Цара элира: 'Хьо тхуна веана тхоьга веккъа цхьана Далла Iибадат дайта‚ тхоьга дитийта тхан дай шена Iибадат деш хилларг? ХIаъ‚ даийта тхуна айхьа тхоьца ваIда йина хилларг‚ хьо бакълуьйчарах хиллехь'
Цо элира: 'Доьжна шуна тIе шайн Кхиош-кхобучуьнгара Iазап а‚ оьгIазло а. Соьца къуьйсу ткъа аш‚ шаьш а‚ шун дайша а тихкина хиллачу цIершкахь‚ шайца Дала цхьа а делил доссийна ца хиллачу? Хьоьжуш  шу /Iазап догIур ду шуна/‚ со а шуьца цхьана хьоьжуш чарах ву'
ТIаккха и кIелхьарваьккхира Оха /Iазапах/‚ цуьнца хилларш а‚ Тхайгара къинхетамца. Тхан аяташ харцдиначеран тIаьхье хадийра Оха‚ уьш ца хилира тешаш берш
Самудашка а /вахийтира Оха/ церан ваша СалихI. Цо элира: 'ХIай сан къам! Далла Iибадат дейша‚ И воцург кхин дела вац шуна. Шайн Кхиош-кхобучуьнгара билгало ма еана шуьга‚ хIара Делан стен эмкал ю шуна делил хилла. Йита аш иза яжа Делан лаьттахула‚ ма Iитталолаш цунах зуламца – тIаккха лазош долчу Iазапо схьалоцур ду шу
Аш дагадайта Цо (Дала) шух Iадийл тIаьхьа тIаьхье хилийтар‚ Цо шу дāха ховшийна хилар лаьттахь‚ цуьнан (лаьттан) нийсачу меттигех аш гIаланаш еш‚ цуьнан ламанех аш цIенош а деш. Дагадайта Делан ниIматаш. Ма де боьханиг лаьтта тIехь'
Цуьнан къомах курабевллачийн элаша элира царах иман диллина болчу заьIап нахе: 'Шуна хаьий и Салихь шен Кхиош-кхобучуьнгара ваийтина вуйла?' Цара элира: 'Баккъалла а, тхо и шеца ваийтинчух тешаш ду-кх'
Куралла йиначара элира: 'Баккъалла а, тхо шу шех тешнарг керстадеш ду-кх'
ТIаккха цу эмкална урс хьаькхира цара‚ шайн Кхиош-кхобучун омрана куралла йира цара‚ элира: 'ХIай Салихь! Даийта тхуна айхьа тхуна ваIда йина хилларг, нагахь хьо хиллехь элчанех'
Ирча /мохк/ ласторо схьалецира уьш – уьш Iуьйренга бевлира шайн цIеношкахь /белла/ Iункар а беттабелла
Царах юьстахвелира иза (Салихь)‚ элира: 'ХIай сан къам! Ас шуьга дIакхачийра сан Кхиош-кхобучун элчалалла‚ ас шуна хьехам бира‚ амма шуна хьехамчаш ца беза-кх'
/Дагавайта хьайн къомана/ ЛутI‚ цо ма аьллера шен къоме: 'Сел боьханиг леладо ткъа аш‚ Iаламел цхьа а шеца шул хьалха ваьлла воцу?
Баккъалла а, шу ду шовкъаца божаршна тгрташ, зударий а буьтий. Ма тламза къам ду-кх шу'
Цуьнан къоман жоп ма ца хилира, цара āлар бен: 'Арабāха уьш шайн юьртара – шаьш цIена бу моьттуш нах бу уьш'
Оха кIелхьарваьккхира иза а‚ цуьнан доьзал а‚ цхьа зуда йиссалц – и хилла бухайисинчарах /Iазапана чохь/
Царна тIе догIа делхийтира Оха – хьажал‚ муха хилла къинош диначеран тIаьхье!
Мадьянашка а церан ваша ШуIайб /вахийтира Оха/. Цо элира: 'ХIай сан къам! Далла Iибадат де‚ И воцург кхин дела вац шуна. Шуьга еана шун Кхиош-кхобучуьнгара билгало: дустар а‚ терза озар а нийса хилийта‚ нахана хIуманаш ма эшае‚ ма даржаде лаьтта тIехь вониг и цIандинчул тIаьхьа. Иза шуна дика ду, шу тешаш хиллехь
Некъаш ма лийца /нах/ кхерош‚ Делан некъах воккхуш ша Цунах тешна хилларг‚ чIогIа и ганбан гIерташ. Аш дагадаийта шаьш кIеззиг бен цахилар – Цо (Дала) дебийра шу. Хьовсал шу! Муха хилла вониг диначеран тIаьхье!
Шух цхьа тоба иман диллина хиллехь соьга доссийначуьнга‚ важа тоба иман ца дуьллуш хиллехь – аш собар де Дала вайна юккъехь цхьа хьукам далц. – Иза хьукам дечарах уггар диканиг ма  ву'
Цуьнан къомах курабевлачеран элаша элира: 'Оха ваккханне а аравоккхур ма ву хьо‚ хIай ШуIайб‚ хьоьца цхьана иман диллинарш а тхан юьртара‚ я шу тхан дине юхадоьрзур ма ду'. Цо элира: 'Тхо хиллехь безам боцуш?
Далла тIе харцдерг кхоьллина хир ма дара Оха, нагахь санна тхо шун дине юхадирзича (хIинца)‚ Дала тхо цунах хьалхадаьхначул тIаьхьа. Тхуна Цунна тIе духадерзар хир ма дац Далла‚ тхан Кхиош-кхобучунна‚ лаахь бен. Массо а хIума Iилманца (хаарца) шорта дина тхан Кхиош-кхобучо. Далла тIетевжина тхо. Тхо Кхиош-кхобург! Нийсонца дастахь тхуна а‚ тхан къомана а юккъехь дерг‚ Хьо /гIуллакх/ дика достург ма ву-кх'
Цуьнан къоман цатешначеран элаша элира: 'Нагахь шу ШуIайбана тIаьхьахIиттахь, баккъалла а, шу тIаккха  /шайна / зен деш  ду-кх!'
ТIаккха /латта/ ластаро схьалецира уьш – Iуьйренга ма бевлира уьш шайн цIеношкахь белла Iункар а беттабелла
ШуIайб харцвинарш /бисира шаьш/ баьхна а хиллий-техьа /шайн цIеношкахь/ аьлла хеташ. ШуIайб харцвинарш хилла-кх шаьш /шайна / зен деш
И дIавирзира царах‚ элира: 'Сан къам! Сан Кхиош-кхобучун элчаналла шуьга дIакхачийна-кх ас‚ шуна хьехам а бина-кх. Ас муха синтем бойур бу цатешачу къомана дуьхьа?'
Оха ца вахийтина /цхьанна/ юьрта цхьа а пайхамар шен охIла баланашца а‚ халонашца а схьалуьйцуш бен‚ уьш хьастлур бацара-те /Далла/?
ТIаккха вочунна метта диканиг хийцира Оха уьш совбуьйлуш‚ цара элира: 'Вайн дайх а хьакхаделла халахетарш а, хазахетарш а'. ТIаккха Оха цIеххьана схьалецира уьш /Iазапаца/, царна ца хаалуш
Яртийн охIлано иман диллинехьара‚ /Делах/ кхийринехьара – царна стиглара а‚ лаьттара а ниIматаш схьадиллина хир ма дара Оха‚ делахь а, харцдина-кх цара /дин/. ТIаккха Оха схьалийцира уьш шаьш карадеш хиллачуьнца
Тешна юй-те яртийн охIла Тхан Iазап шайна тIе буса, шаьш наб еш лаьтташ‚ цадарна?
Я тешна буй-те яртийн бахархой Тхан Iазап шайна тIе цадарах Iуьйранна, шаьш ловзуш долуш?
Делан мекарлонах (кхерам цахиларах) тешна бу-те уьш? Делан мекарлонах (кхерам цахиларах) тешна хир ма дац  /шена/ зен деш долу къам бен
И латта, шен дай /шайн къинош бахьанехь Дала хллакбинчул/ тьхьа, шайна ирсана кхаьчначарна билгал ца даьлла-те, Оха Тхайна лиъча, шайн къинош бахьанехь шайна таIзар дийр дуйла? Церан дегний тIе мухIар туху Оха – царна ца хеза
Оцу яртийн хабарех дуьйцу Оха хьоьга. Цаьрга баьхкира Тхан элчанаш билгалонашца‚ уьш ца хилира тешар болуш шаьш хьалха харцдинчух. Иштта мухIар туху Дала цатешачеран дегнашна тIе
Царах дукхахболчеран Тхуна ца карийра ваIда кхочушъяр‚ Тхуна ма карийра царах дукхахберш песакъ нах
ТIаккха царал тIаьхьа ФирIавна а‚ цуьнан элашна а тIе Муса вахийтира Оха Тхан аяташца – цаьрца зулам дира цара. Хьажал‚ муха хилла боьханиг дечеран тьхье!
Мусас элира: 'ХIай ФирIавн! Баккъалла а, со ву Iаламийн Кхиош-кхобучуьнгара элча
Хьакъ ву со Далла тIехь бакъдерг бен ца āла. Со веана шуьга шун Кхиош-кхобучуьнгара билгалонца‚ соьца дбахкийта Исраилан кIентий'
Цо элира: 'Хьо веана хиллехь делилаца‚ схьало и, хьо бакълуьйчарех хиллехь'
ТIаккха /Мусас/ шен Iаса кхоьссира – цунах билггала текхарг хилира
ТIаккха цо шен /кисанара/ куьг схьадаьккхира– и хьоьжучарна шурул- кIайн хилира
ФирIавнан къоман элаша элира: 'Баккъалла а, хIара ву говза бозбуунча
Шу шайн лаьттара арадāха лууш ву иза – хIун омра до аш?'
Цара элира: 'Бухасацаве иза а‚ цуьнан ваша а (цхьа жимма)‚ бахийта гIаланашка гуламхой
Хьуна тIе валойла цара массо а говза бозбуунча'
ФирIавнан бозбуунчаш баьхкира‚ цара элира: 'Баккъалла а, тхуна мах хир буй, тхо хиллехь тоьлларш?'
Цо (ФирIавнас) элира: 'ХIаъ‚ баккъалла а, шу хир ду-кх (суна) гергарчарах'
Цара элира: 'ХIай Муса! Ахь кхуссу (хьалха)‚ я тхо хир ду кхуссурш (хьалха)?'
Цо элира: 'Аш кхосса'. Цара кхоьссича, нехан бIаьргашна бозбуунчалла хилира‚ чIогIа кхерийра цара уьш‚ деза доккха бозбуунчалла деара цара'
Мусага хаийтира Оха хьайн Iаса кхосса‚ аьлла. ТIаккха цо сихха кхаьллина дIаяхийтира цара сурт хIоттийнарг
Гучуделира бакъдерг‚ харц хилира цара деш хилларг
Цигахь эшийра уьш‚ сийсазхилла дIахььвзира уьш
Бозбуунчаш суждане охьабахийтира
Цара элира: 'Оха иман дилли массо а Iаламан Кхиош-кхобучуьнга‚
Мусан а, ХIарунан а Кхиош-кхобучуьнга'
ФирIавнас элира: 'Аш иман дилли цуьнга, ас шайна пурба далале хьалха?! Баккъалла а, иза мекарло ю-кх‚ аш шаьш йина гIалина чуьра нах арабāхархьама‚ тIаьхьа хуур ду шуна
Шун куьйгаш а‚ когаш а хедонза буьтур ма бац ас дуьхь-дуьхьала‚ тIаккха шу дерриге а ирхъухкур ду ас'
Цара элира: 'Баккъалла а, тхо тхан Кхиош-кхобучуьнга дIадоьрзур ду
Ахь тхоьгара бекхам оьцуш ма бац тхо тхан Кхиош-кхобучун аятех тешна аьлла бен, уьш тхоьга деъначул тIаьхьа. Тхан Кхиош-кхобург! Тхуна собар лолахь‚ тхо Ахь далийталахь (хьуна) муьтхь хилла'
ФирIавнан къоман элаша элира: 'Муса а‚ цуьнан къам а дуьту ахь лаьттахь доьхна хIуманаш дан‚ цо хьо а‚ хьан делий а дIатаса?' Цо элира: 'ТIаьхьа вай бойур бу церан кIентий‚ дийна буьтур бу церан зударий‚ баккъалла а, вай царна тIехь ницкъ болуш ма  ду'
Мусас шен къоме элира: 'Делаца гIо лаха аш‚ собар делаш‚ лаьтта Делан ду – Цо ирсана ло и Шен лех Шена луучунна, тIаьхье /Делах/ кхоьручарна ю'
Цара элира: 'Лазарш (бохамаш) дина тхуна хьалха хьо тхоьга вāле а‚ хьо тхоьга веъначул тIаьхьа а'. Цо элира: 'Шун Кхиош-кхобуш волчо шун мостагI хIаллакван мега‚ лаьттахь верасаш шу а хуьлуьйтуш – тIаккха Иза хьожур ву, шу муха мал еш хир ду '
ФирIавнан доьзал схьалецира Оха шерашкахь /йокъанца/ а‚ стоьмаш эшорца а – цара ойла ян там бара
Шайга диканиг деъча‚ цара олура: 'ХIара тхуна ду'. Шайх вониг хьакхаделча‚ Мусана а, цуьнца болчарна а т вон туьдура цара и. Сема хилалаш: баккъалла а, царах хьакхалуш дерг (диканиг а,  вониг а – дерриге а) Делера ма ду. Делахь а, царах дукхахберш ца хууш бу
Цара (ФарIавнан наха) элира: 'Муьлхха а делил ахь тхуна дāладахь а, тхуна шеца бозбуунчалла дархьама‚ тхо хьох тешар долуш дац хьуна'
Оха царна тIехьажийра хи тIедалар а‚ цIоз а‚ мезий а‚ пхьидаш а‚ цIий а къегина делилаш хилла – тIаккха а куралла йира цара‚ царах хилира къинош деш долу къам
Шайна тIе Iазап доьжча‚ цара элира: 'ХIай Муса! Деха тхуна хьан Кхиош-кхобучуьнга хъоьца Шен ваIда хилларг (Iазап айде, тхо хьох тешча). Нагахь ахь тхуна тIера хIара Iазап айдахь‚ хьох тешанза а Iийр ма дац тхо‚ хьоьца Исраилан кIентий а бохкуьйтур ма бу Оха'
Оха шайна тIера Iазап шаьш /хIорда бухабохуьйту/ хан тIекхаччалц айдича, цара шайца бина хилла болу барт бохабо
ТIаккха Оха цаьргара бекхам ийцира. Оха уьш хIорда бухабахийтира уьш хиларна Тхан аяташ харцдеш‚ уьш хиларна уьш тергал ца деш
Оха ирсана елира заьIап хиллачу къомана шайна чохь/даха/ беркате хилийтина йолу дуьненан малхбаленаш а‚ цуьнан малхбузенаш а. Исраилан кIенташна тIехь кхочушхилира хьан Кхиош-кхобучун хаза дош цара собар дарна. Оха дохийна дIадахийтира ФирIавнас а‚ цуьнан къомо а деш хилларг а‚ цара хьалахттош хилларг а
Оха Исраилан кIентий хIорда дехьабехира. ТIаккха уьш кхечира цхьана шайн цшна Iибадат деш долчу къомана тIе‚ цара (Исраилан кIенташ) элира: 'ХIай Муса! Тхуна Дела хилийта, церан делий санна'. Цо (Мусас) элира: 'Баккъалла а, ма жехIал къам ду-кх шу
Баккъалла а, хIорш шаьш хиллачохь хIаллакьхир бу‚ харц ду цара деш хилларг'
Цо (Мусас) элира: 'АллахI (цхьа Дела) воцург кхин дела лоху ткъа ас шуна? Цо шу даз ма дина /ниIматашца/ Iаламел
Дагадайта /хй Исраилан кнтий/: Цо клхьар ма дехира шу ФирIавнан доьзалх‚ шуна боьха Iазап латтош хилла болчу. Цара бойура шун кIентий‚ дийна буьтура /шайна бацо/ шун зударий. Шуна цу чохь шун сийлахь-веза волчу Кхиош-кхобучуьнгара зер  ма ду
ТIаккха Оха Мусаца ваIда йира ткъе итт буьйсанца‚ уьш кхочушхилийтира Оха иттанца. Цуьнан Кхиош-кхобучун тоьхна хан кхочушхилира шовзткъа буьйсанца. ТIаккха Мусас элира шен вешига ХIаруне: 'Сан метта виса сан къомаца‚ маслахьат (диканиг) де‚ боьханиг дечеран новкъа ма хIотталахь'
Оха билгалъяьккхинчу меттиге веъча‚ шен Кхиош-кхобучо шеца къамел дича‚ Мусас элира: 'Сан Кхиош-кхобург‚ суна Хьуо гайтахь – Хьоьга хьожур вара со!'. Цо элира: 'Со ганне а гур вац хьуна‚ делахь а, хьажахь дIо ламане‚ цуьнан меттиг чIагIлахь – тIаккха Со гур ву хьуна'. Цуьнан Кхиош-кхобург ламанна гучуваьлча‚ Цо и аьтта дIабахийтира‚ Муса, эсах а ваьлла, вуьйжира. ТIаккха ша меттавеъча‚ цо элира: 'Хьо вонах цIанво ас‚ ас тōба ди Хьоьга‚ со ву-кх тешачарех хьалхарниг'
Цо (Дала) элира: 'ХIай Муса! Баккъалла а, Ас хьо хаьржина нахал Сан элчаллица‚ Сан къамелаца‚ дIалаца Ас хьайга делларг‚ хьо хила шукр дечарех'
Оха яздира цунна ардахий (аьнний) чохь хIор хIуманах хьехам а‚ хIор хIуманна къастор а, /олуш/: 'ДIаэца и ницкъица‚ хьан къоме а омра де, дIалаца алий цуьнан уггар хазаниг. Ас тIаьхьа гойтур ду шуьга песакъ нехан цIа'
ТIаьхьа Ас Сан аятех дберзор бу лаьттахь, бовла хьакъ боцуш, курабевлла хилларш. Муьлхха а делил гича а – цунах ца теша уьш‚ нийсонан некъ гича а – и некъ бой тIе ца лоцу цара‚ тиларан некъ гича – и некъ бой тIелоцу цара‚ иза цара Тхан аяташ харцдина дела ду‚ уьш царах гIовпал хилла дела ду
Тхан аяташ а‚ эхартаца цхьанакхетар а харцдинарш – церан Iамалш хIаллакхилла. Шаьш еш хиллачу Iамалашца а бен бекхам хир буй царна?!
Мусан къомо и /Делаца хабар дийца/ ваханчул тIаьхьа гIозарех а‚ мухIарех эса дира шен дегI а‚ аз а долуш. Царна ца го техьа‚ цо цаьрца къамел ма ца дой‚ /нийсачу/ новкъа а нис ма ца бо цо уьш? Цара и лецира / Дела а витина, Iибадат дан/, – уьш зуламхой хилира
ТIаккха уьш дохкобевлла‚ хIун дийр ду ца хууш болуш‚ царна гича шаьш тиладелла хилар‚ цара элира: 'Вай Кхиош-кхобучо вайх къинхетам ца бахь‚ Цо вайна геч ца дахь – вай хиланне а хир ма ду  эшначарах'
Муса шен къомана тIе юхавирзича‚ ша оьгIазвахана‚ чIогIа пошме хилла‚ элира: 'Ма вон хIума ду-кх аш суна кхоьллинарг сол тIаьхьа             (со воцуш). Сихлой ткъа шайн Кхиош-кхобучун гIуллакхехь?' Шегара аннаш охьакхиссира цо‚ шен вешин корта (-н месаш) шена тIе озийра цо. Элира /ХIаруна/: 'ХIай сан ненан кIант! Цу къомо со заьIап ма ви‚ со вен герга ма хилла уьш‚ мостагIий баккхий ма белахь суна‚ зуламе къомаца ма хилийталахь со'
Элира /Мусас/: 'Со Кхиош-кхобург! Гечделахь суна а‚ сан вешина а‚ Хьан къинхетамна чудохкалахь тхо. Хьо ву-кх уггар къинхетаме верг'
Баккъалла а, эса лаьцнарш /шайн дела вина/ – шайн Кхиош-кхобучуьнгара оьгIазло кхуьур ма ю царах‚ сийсазалла а /ю царна/ дуьненан дахарехь. Иштта бекхам бо Оха харцдерг кхуллучарна
Вониг (къинош) динарш‚ тIаккха цул тIаьхьа тōба а дина, иман диллинарш, – баккъалла а, хьан Кхиош-кхобург цул тIаьхьа /царна/ гечдеш верг ма ву‚ къинхетам беш верг ма ву
Муса оьгIазаллах ваставелча, аннаш схьаийцира цо‚ церан йозаний чохь бара нийса некъ а‚ къинхетам а шен Кхиош-кхобучух кхоьруш болчарна
Мусас шен къомах кхузткъе итт стаг хаьржира Тхьоца цхьанакхетарна. ТIаккха чIогIачу латталастаро уьш схьалецча‚ цо элира: 'Со Кхиошкхобург‚ Хьайна лиъна хиллехьара, Ахь хьалха хIаллакбина хир бара уьш а‚ со а. Тхо хIаллакдо Ахь тхох /цхьаболчу/ Iовдалша лелийначуьнца? Иза хьан питана ма дуй‚ Ахь шеца Хьайна луург тилош‚ Хьайна луург нисвеш долу. Хьо ву-кх тхан доладийриг (вали)‚ гечдехьа тхуна‚ къинхетам бехьа тхох‚ Хьо ву-кх уггар дика гечдийриг
Яздехьа тхуна хIокху дуьненахь диканиг‚ эхартахь а /диканиг/‚ баккъалла а, тхо нисделла-кх Хьоьга'. Цо /Дала/ элира: 'Сан Iазап Ас кхиор ду Сайна луучух‚ Сан къинхетамо массо а хIума шена чулаьцна – тIаьхьа Ас дIаязбийр бу и /къинхетам/ шаьш /къинах/ кхоьруш болчарна‚ закат луш болчарна‚ шаьш Тхан аятех тешаш болчарна
Ишттанаш бу уьш шаьш тIаьхьахIуьттуш элчанна-пайхамарна йоза-дешар ца хууш волчу‚ шех лаьцна яздина шайна карош шайн гергахь Таврата чохь‚ Инжила чохь‚ ша царна 'Диканиг де!' олуш волу‚ вочух уьш духатухуш волу‚ цIена дерг царна хьанал деш волу‚ боьханиг шайна хьарам деш волу‚ царна тIера деза хIуманаш а‚ буржолаш а ша дIадохуш волу. Цунах тешнарш‚ и лийринарш‚ цунна гIо динарш‚ цуьнца доссийна долчу нуьрана (Къуръанна) тIаьхьахIиттинарш – уьш бу баккхийбуьйр берш
Ахь āла: 'ХIай нах! Баккъалла а, со Делан элча ву шуьга массаьрга а‚ Иза ву стигланийн а‚ лаьттан а паччахьлла Шен долахь дерг. Кхин дела вац И воцург ‚ /массо са долу хма а, нах а/ денбо Цо‚ болуьйту Цо. Теша шу Делах а‚ Цуьнан элча-пайхамарах а‚ йоза-дешар ца хууш волчу‚ ша тешаш волчу Делах а‚ цуьнан дешнех а. ТIаьхьахIитта цунна – шу нийсачу новкъа довла там бара'
Мусан къомах а ду цхьа уммат‚ ша бакъдолчунна тIе нисделла долу‚ ша цуьнца нийсо еш долу
Оха уьш (Исраилан кIентий) бийкъира шийтта некъене. Мусага хаийтира Оха, иза шен къомана хи доьхуш волчу хенахь, 'хьан Iаса тоха тIулгах'‚ аьлла. ТIаккха шийтта хьоста схьаделира цунах. ХIор некъенна (тобанна) шен хи молу меттиг хиира. Оха царна IиндагI (салкха) дира мархаца‚ доссийра царна Манна а‚ Салва а – даа Оха шайна деллачу рицкъих цIенадерг. Тхуна зулам ца дина цара – уьш хилла-кх шаьш шайна зулам деш
Дагадаийта цаьрга аьлла хилар: 'ХIокху юьртахь дāха совца‚ даа цу чуьра шайна луъучохь‚ аш āла: '/Тхан къинош/ ддайар /доьху оха Деле/!'‚ неIарехула чоьхьадовла, сужд деш‚ Оха гечдийр ду шуна шун гIалаташ. ТIаьхьа Оха алсамбохур бу диканиг деш берш'
Царах зулам диначара хийцира дош шайга аьлла доцучуьнца. ТIаккха Оха царна тIе стиглара Iазап доссийра  уьш зулам деш хиларна
Хаттал цаьрга хIордана уллохь хиллачу юьртах лаций: уьш /Делан/  дозанех бевлира шотдийнахь‚ царна чIерий догIура гучудовлий церан шотдийнахь‚ церан шотде доцуш царна ца догIура уьш (чIерий) – иштта балане лецира Оха уьш шаьш песакъ хиларна
Царах цхьана тобано аьллера /хьехам бечаьрга/: “Аш хIунда хьехам бо нахана‚ шаьш Дала хIаллакбийр болчу‚ я Цо шайна чIогIачу Iазапца Iазап дийриг долчу?” Цара элира: 'Шун Кхиош-кхобучуьнга бехказадовлархьама‚ уьш хилархьама а  /Далла салла ярах / кхоьруш'
Цара шайга хьехийнарг дицдича‚ Оха кIелхьарбехира шаьш /нах/ вочух духатухуш берш. Зулам динарш Оха схьалецира ирчачу Iазапца уьш песакъ хиларна
Цара тергал ца дича Оха шаьш шех духатоьхнарг‚ Оха элира цаьрга: 'Хила шух сийсаза маймалш'
Хьан Кхиош-кхобучо дIахаийтира ша царна (жуьгташна) тIе хьежонне а хьежор бу къематде кхаччалц царна луьра  Iазап деш берш‚ баккъалла а, хьан Кхиош-кхобург сиханиг ву таIзар дарехь‚ Иза – гечдийриг а‚ къинхетаме верг а ву
Оха бийкъира уьш (жуьгтий) лаьттахь тобанашка – царах диканаш а бу‚ царах уьш боцурш а бу. Оха уьш теллира хазачуьнца а‚ вочуьнца а: уьш юхабоьрзур бацара-те /Далла тIе/
Царал тIаьхьа кхин тIаьхье хилира‚ жайна ирсана кхечира цаьрга‚ хIокху дуьненан бахам оьцура цара‚ олура: 'Вайна-м гечдийр дай'. Цуьнга терра кхин бахам шайга беъча – иза а оьцур бара цара. Ткъа жайнан чIагIо ца хиллера царна тIехь‚ цара Далла тIехь бакъдерг бен эр дац аьлла‚ цу чохь дерг цара Iамийна ма дара? Эхартан цIа тоьлуш ма ду шаьш /Делах/ кхоьруш болчарна‚ шу хьекъале ца хуьлу?
Шаьш жайнаца чгелларш (цо бохург деш)‚ ламаз хIоттийнарш, – баккъалла а, Оха эша ма ца бо дикачеран мēла
Царна тIехь лам айбира Оха‚ ша тIейожа йоллу лаба санна лаьтташ‚ царна моьттура и шайна тIеюжуш ю. /Оха элира/: 'ДIалаца Оха шайна делларг ницкъица‚ хьехаде цу чохь дерг‚  шу хила мегара /Делах/ кхоьруш!'
Хьахаде хьан Кхиош-кхобучо Āдаман кIентех – церан баккъех церан зуьррет схьадаккхар‚ тIаккха шайна тIехь уьш тешаш хIоттор: 'Со вац ткъа шун Кхиош-кхобург'‚ аьлла. Цара ма элира: 'ХIаъ! Оха тешалла дина'. /Иза ду/ аш къематдийнахь эриг хиларна: 'Баккъалла а, тхо цунах гIовпал ма хили'
Я аш эриг хиларна: 'Тхан дайша ширк дира хьалха‚ тхох хилира царал тIаьхьа зуьррет‚ Ахь хIаллакдийр ду тхо харцболчара динарг бахьнехь?'
Иштта къастадо Оха аяташ – уьш юхабоьрзур бацара-те /къинош дарах/
Дийцал царна Оха шена Тхан аяташ делла, тIаккха уьш дIатесначун хабар‚ тIаккха шайтIано шена тIаьхьавазийра и‚ тилабеллачарах хилира иза
Тхуна лиънехьара, Оха цаьрца айвира вара иза‚ делахь а, дуьнена тIе тевжира иза‚ шен дезаршна тIаьхьавезира. Цуьнан масал жIаьлин масалх тера ду: хьо шена тIаьхьа ваьлча, мотт аракхуссу цо‚  я ахь ша  дитича а, мотт аракхуссу цо. И ду тхан аяташ харцдинчу къоман масал. Дийца дийцарш‚ ойла ян там бара цара
Тхан аяташ харцдина къам вон хилла масалца – шайна зулам деш хилла уьш
Ша Дала нисвеш верг нийсавелларг ву‚ Цо тилавала вуьтуш верг, – уьш бу эшнарш
Оха кхиина жоьжахатина дуккха джинаш а‚ адамаш а. Церан дегнаш ду – цаьрца ца кхета уьш‚ бIаьргаш бу – цаьрца ца го царна‚ лергаш ду – цаьрца ца хеза царна‚ уьш бежанех тера бу. ХIаъ! Царал а тилабелла бу! Уьш бу-кх гIовпал хилларш
Делан ю хаза цIерш – кхайкха аш Цуьнга цаьрца. Бита Цуьнан цIерш харцъеш берш. ТIаьхьа шаьш динчуьнца бекхам хир бу царна
Оха кхоьллинчарах ду уммат‚ ша бакъдолчунна тIе /нах/ нисбеш долу‚ ша цуьнца нийсо еш долу (цIена бусалба уммат ду иза)
Тхан аяташ харцдинарш – тIаьхьа жим-жимма таIош, охьатаIор бу Оха уьш, шайна а ца хууш
ТIаьхьатотту Ас уьш – Сан /керстанийн мекарлонна дуьхьал/ мекарло чIогIа ю
Ойла ца йо-техьа цара? Жинех ма вац церан накъост (Мухьаммад пайхамар; цатешачара олуш хилла жинех ву иза). Иза билггала кхерамча ма ву
Уьш ца хьовсу стигланийн а‚ лаьттан а паччахьлле‚ Дала кхоьллинчу хIуманашка‚ шайн ажал (Iожалла) гергакхаьчна хила магаре? Цул (Къуръанал) тIаьхьа муьлхачу /боссийначу/ хьехамах уьш тешар бу?
Дала тилавала вуьтуш волчунна – и нисван цхьа а вац. Цо буьту уьш шайн тилар чохь дIай-схьай уьйдуш
Хьоьга хоьтту цара /хIай Мухьаммад/ сахьтах (къематдийнах) лаьцна – цуьнан хIоттар маца хир ду, бохуш. Ахь āла: 'Цуьнан Iилма сан Кхиош-кхобучуьнгахь ду. Шен хеннахь и билгалдоккхур ду веккъа Цо‚ дазделла и стигланашкахь а‚ лаьттахь а. ЦIеххьана бен догIур дац иза шуна'. Хьоьга хоьтту цара – хьо иза дика хууш верг волуш санна. Ахь āла: 'Цуьнан Iилма Делехь ду'. Делахь а‚ нахах дукхахболчарна /и/ ца хаьа-кх
Ахь āла: 'Ас дола ца до сан дегIан - пайдехьа а‚ я зенехьа а, Далла лиънарг бен. Со хиллехьара хууш къайлаха  дерг‚ ас совдаьхна хир дара диканаш‚ халоно схьалаьцна хир ма вацара со. Со веккъа кхерамча а‚ хаамча а ву тешаш долчу къомана'
И ву шу кхоьллинарг цхьана синах‚ цунна зуда а кхоьллина, и цуьнца вахийта. И цунна улло вахча – байа болчу мохьца язло и‚  и дIакхоьхьу цо. ТIаккха иза язъелча, цара шиммо (майрачо а‚ зудчо а) шайн Кхиош-кхобучу Деле доьху: 'Ахь тхуна дика доьзалхо лахь, тхо баркалла бохучарах хир дара-кх'
ТIаккха цо шаьш-шинна дика доьзалхо велча‚ Цо шайна деллачуьнгахь Цунна накъост хилийтина цу шиммо. Лакхавели Дела цара накъост лацарах
Цара хуьлуьйту ткъа Цунна накъост ша хIумма цакхуллург‚ шаьш кхечо (Дала) кхуллуш берш?
Царна гIодан ца могу царна‚ шаьш шайна а гIо ца до цара
Аш уьш нийсачу новкъа кхайкхахь‚ шуна тIаьхьа а ца хIуьтту уьш. Цхьатерра ду шуна: аш уьш кхайкхахь а‚ я шу севца /д/ Iахь а
Аш, Дела а витина, шайга кхойкхуш берш – шух терра /Делан/ леш бу. Кхайкха цаьрга‚ шуна жоп лойла цара‚ шу бакълуьйш хиллехь
Ткъа церан когаш бу, шаьшца уьш дIасалелаш‚ я церан куьйгаш ду, цара шаьш детташ‚ я церан бIаьргаш бу, шаьшца царна гуш‚ я церан лергаш ду, шаьшца царна хозуш? Ахь āла: 'Кхайкха шайн накъосташка‚ мекарло е суна‚ тIаьхьа ма татта со
Баккъалла а, сан доттагI (доладийриг) – Дела ву‚ Ша жайна доссош хилла волу‚ И ву дикачарех Iуналла деш верг'
Аш, И (Дела) а витина, шайга кхойкхуш берш, – шуна гIо дан луш бац уьш‚ шайна гIо дийр долуш а бац
Аш шаьш нийсачу новкъа кхайкхича – ца хеза царна. Хьуна го уьш хьайга хьоьжуш, – царна ца го
КъинтIера вала‚ диканиг хьеха‚ дукха тергал ма бе жехIал нах
ШайтIанера талхор хьо талхо гIертахь, – Делаца ларвалар дēха. Баккъалла а, Иза хезаш верг а‚ хууш верг а ву
Баккъалла а, /Делах/ кхоьруш берш шаьш шайтIанан балано схьалаьцча, /Дела/ хьехаво (зикр до) цара‚ уьш гуш хуьлу /нийса некъ/
Амма церан вежарий (къинош деш берш) – царна-м тиларчохь гIо до хьуна цара (шайтIано а, цуьнан накъосташа а)‚ тIаккха а ледарло ца йолуьйту цара (уьш тилош къахьегарехь)
Ахь шайга аят ца деъча‚ олура: 'Айхьа хаьржина хиллехьара ахь /аят/'. Ахь āла: 'Сайга сан Кхиош-кхобучуьнгара догIучу вехьена бен со тIаьхьахIуттуш вац. ХIара /Къуръан/ – шун Кхиош-кхобучуьнгара билгалонаш ю‚ нийса некъ а‚ къинхетам а бу, ша тешаш долчу къомана'
Къуръан доьшуш долуш – ладогIа цуьнга‚ гIовгIа ма е‚ шух къинхетам бан тарло
Хьехаве хьан Кхиош-кхобург хьайгахь (меллаша), /Цуьнга/ хьасталой‚ /Цунах/ кхоьруш‚ чIогIа доцчу озаца Iуьйранна а‚ суьйранна а. Хьо ма хилалахь и тергам ца бечарах
Баккъалла а, хьан Кхиош-кхобучун гергахь дерш Цунна Iибадат дарна куралла еш дац‚ массо а вочух И цIанвеш ду, Цунна сужд деш ду
Цара хьоьга хоьтту /хIай Мухьаммад/ хIонсах лаьцна‚ ахь āла: 'ХIонс Делан  а‚ элчанан а ю'. Шу Делах кхера‚ вовший юккъехь маслахьат а де‚ муьтIахь хила Далла а‚ Цуьнан элчанна а‚ шаьш хиллехь тешаш дерш (муъмин нах)
Баккъалла а, тешаш берш (муъмин нах) бу Дела хьехийча, шайн дегнаш кIадлуш берш‚ шайна тIехь Цуьнан аяташ дешча, ийманца совбуьйлуш берш‚ шайн Кхиош-кхобучунна тIетевжаш берш
Ишттанаш бу уьш шаьш ламаз а хIоттош‚ Оха шайна деллачу рицкъанах  /Делан новкъахь/ харжаш а еш
Уьш бу хьакъ-бакъ болу тешаш берш (муъмин нах)‚ царна шайн Кхиош-кхобучунна гергахь даржаш ду‚ гечдар ду‚ шортта рицкъ а ду
Хьан Кхиош-кхобучо хьо бакъонца хьайн цIа чуьра араваккхаре терра‚ тешаш болчех (муъмин нахах) цхьа тоба чIогIа ца лууш ма ю /гIазот дан/
Хьоьца къуьйсуш бу уьш бакъдолчуьнгахь и билгалдаьллачул тIаьхьа‚ шаьш Iожаллина тIе лоьхкуш санна, шаьш хьоьжуш а лаьтташ
Дала шуьца ваIда йо: шина тобанах цхьаъ шун ю, олий. Шуна дезаш ду герз доцург шайна хуьлийла‚ Далла лууш ду бакъдерг чIагIдан а Шен дешнашца‚ цатешачеран тIаьхье хадон а
Бакъдерг чIагIдархьама а‚ харцдерг дIатилорхьама а, къинош дечарна /и мел/ ца дезахь а
Аш шайн Кхиош-кхобучуьнга гIо доьхура. Цо шуна жоп делира: 'Ас шу чIагIдийр ду эзар вовшашна тхьа-тхьахь лаьттачу маликашца'‚ аьлла
И ца дира Дала кхаъ хилла а бен‚ шеца шун дегнаш паргIатдахархьама а бен. ГIо дац Делера а бен. Баккъалла а, Дела веза верг‚ хьукма  нийса деш верг ву
Дагадаийта: Цо шуна тIетесира наб озор, шуна Шегара сапаргIато хилла‚ доссадора шуна тIе стиглара хи (догIа), шеца шу цIандархьама‚ шайтIанан вас-васал шух дIаяккхархьама‚ шун дегнаш сацорхьама (собарца а‚ бакъдолчуьнца а)‚ шун когаш цуьнца чIагIбархьама
Дагадаийта: хьан Кхиош-кхобучо хаийтира маликашка, Ша шуьца ву, аьлла‚ чIагIбе ийман диллинарш. Ас тIаьхьа цатешначеран дегнашка кхерам тосур бу – тоха легашна тхула /кортош даха/‚ хадайе церан массо а пIелган юьхьиг
Иза ду уьш Далла а‚ Цуьнан элчанна а дуьхьал хилла хиларна. Далла а‚ Цуьнан элчанна а дуьхьал хиллачунна Дела бекхам эца чIогIа ву
Иза (Iазап) ду шуна: 'Iовша и шайна – цатешачарна цIеран Iазап ду'
ХIай ийман диллинарш! Шаьш цатешачарна дуьхьалкхетча (тIам тIехь эскарш вовшахкхетча) могIаршца, /шайн/ баккъаш ма тоха царна (царах кхералой ма довда)
Оцу дийнахь  царна шен букъ тоьхнарг‚ ша тIамна хьаьвзаш вацахь я кхечу тобанах дIауьйш вацахь, Делера оьгIазаллина юкъаваьлла и‚ цуьнан чугIойла жоьжахати ю‚ ма  вон бу и кхоллам!
Аш ца байина уьш‚ делахь а, Дала байина уьш. Ахь ца кхоьссина /герз/ айхьа кхуссуш, делахь а, – Дала кхоьссина (Дела вара и шун гIазот дIахьош верг) муъмин нахана шегара хаза ял (толам‚ хIонс) ялархьама. Баккъалла а, Дела хезаш верг а, хууш верг а ву
Иза -Дела хилар ду цатешачеран мекарло эшор йолуш
Аш толам бехча – толам беана шуьга. Шу совцахь – и дика ду шуна‚ шу юха а тIамна юкъа дагIахь – Тхо а догIур ду, шун тобано шу цхьана а хIуманах кIелхьардохур дац, и йоккха хилахь а. Дела муъмин нахаца ву
ХIай ийман диллинарш! МуьтIахь хила Далла а‚ Цуьнан элчанна а‚ и (пайхамар) витий дIа ма гIо, шу хезаш долуш /цо дуьйцург/
Шу тар ма ло аьллачарах: 'ЛадоьгIна оха'‚ шаьш ладугIуш а боцуш
Баккъалла а, Далла гергахь уггар боьха хьайба ду къораниг а, мотт цахуург а. Уьш бу хьекъале боцурш (Делах ца тешаш болу керстанаш)
Далла цаьргахь диканиг лиъна хиллехьара, Цо ладогIуьйтур дара цаьрга. Цо шайга ладогIийтича а, тIаккха а дIагIур бара уьш (гIазотера бовдур бара), /ийманах/ юьстах а бевлла
ХIай ийман диллинарш! Жоп ло Далла а‚ элчанна а Цо шайга кхайкхича Ша шуна дахар луш долчуьнга. Шуна хаалаш: и Дела стагана а‚ цуьнан дагана а юкъавулу  /шена луург цуьнга ца дойтуш/‚ шу а Цунна тIе дгулдийр ду
Питанах кхералаш: къаьсттина шух зулам диначарна зен дина Iанне а ца Iа иза (массарна а зен до цо). Шуна хаалаш, и Дела бекхам барца (таIзар дарца) чIогIа вуйла
Аш дагадаийтал шаьш, кIеззиг а  долуш, лаьттахь заьIап хилар‚ шаьш наха схьалецарна а кхоьруш. ТIаккха Цо тIелецира шу‚ Шен гIоьнца чIагIдира шу‚ цIенчух рицкъ а делира шуна, – шу хила мегар-кха баркалла олуш
ХIай ийман диллинарш! Аш тешнабехк ма белаш Далла а‚ элчанна а‚ аш тешнабехк ма белаш шайга хиллачу тешамна (декхар делахь а‚ я кхин хIума делахь а), шаьш хууш а долуш
Шуна хаалаш, шайн бахам а, шайн доьзалш а питана дуйла‚ баккъалла а, Дела Шегахь сийлахь-йоккха ял йолуш вуйла
ХIай ийман диллинарш! Шу Делах кхерахь‚ Цо кхетам бийр бу шуна (довзуьйтур ду бакъдерг‚ харцдерг)‚ шайн къинойх цIандийр ду шу‚ шуна гечдийр ду Цо, – и Дела сийлахь-йокха комаьршалла йолуш ма ву
Хьуна мекарло ма йора цатешачара хьо лаца‚ я вен‚ я хьо араваккха /Макки чуьра/. Мекарло йо цара, – Дала а йо мекарло /церан мекарло йохош/. И Дела /мекарлонна дуьхьал/ мекарло ечарех диканиг ву
Шайна тIехь Тхан аяташ дешча, цара олу: 'Хезна тхуна‚ тхайна лиъча, цунах тераниг оха а эр дара‚ уьш-м хьалхалерачийн туьйранаш дара'
Цара ма элира /дагадаийтал, хIай элча/: 'Везан Дела‚ хIара хиллехь Хьоьгара бакъдерг‚ догIица  тIулгаш делхийта тхуна стиглара‚ я лазош долу Iазап даийта тхуна'
Дела ца хилира царна Iазап деш, хьо царна юккъехь волуш. Ца хилира Дела царна Iазап деш верг, уьш шайна гечдар доьхуш а болуш
Дала Iазап хIунда ца до царна, уьш Дезчу Маьждиге / бусалба нах/ ца буьтуш хилча?  Уьш ца хилла цунна доладеш берш. Цуьнан доладан хьакъ берш беккъа /Делах/ кхоьрурш бу‚ делахь а, царах дукхахболчарна  ца хаьа-кх
Церан ламаз (КаIбан) цIийна хьалхахь ма ца хилира шок еттар а‚ тIараш деттар а бен. /Царна жоп дац/ 'Iовша шайна Iазап, шаьш цахиларна тешаш' /алар бен/
Баккъалла а, цатешачара харжаш йо Делан некъах /нах/ дIатилабан. ТIаьхьа а йийр ю цара уьш‚ тIаккха йуьсур ю хьуна уьш царна шайна дохкобовлар а, гIайгIа а хилла.ТIаккха уьш эшор бу. Цатешаш берш жоьжахате гулбийр бу
Дала къасторхьама боьханиг цIенчух‚ боьханиг боьхачунна тIедиллархьама‚ тIаккха царах массарах а барз бархьама‚ тIаккха и жоьжахатехь хилийтархьама. Уьш бу-кх эшнарш
Ахь āла /хIай Мухьаммад/ цатешначаьрга: 'Уьш совцахь, царна гечдийр ду хьалха даьллачунна‚ уьш юха а буьйлалахь /бусалбанашца тIом бан/ – хьалхалерачарна хилларг хир ду (хIаллакбийр бу)”
ТIом бе цаьрца питана ца хилийта‚ дерриге а дин Далла хилийта. ТIаккха уьш совцахь (маслахьате баьхкина – совца шу а), – баккъалла а, Дела цара дийриг гуш ву
Уьш дIаберзахь (маслахьте ца богIуш)‚ шуна хаалаш, Дела вуйла шун гIоьнча (тIаккха тIом бе аш) – дика гIоьнча ву‚ дика толам луш верг ву Иза
Шуна хаалаш, шаьш хIонсах хIума яьккхича, оцунах пхоьалгIа дāкъа ду Далла а‚ элчанна а‚ цуьнан гергарчарна а‚ боберашна  а‚ мискачарна а‚ некъахочунна а‚ шу хиллехь тешаш Делах а‚ Оха Тхайн лега, къастаман дийнахь ши тоба вовшашна дуьхь-дуьхьал нисъеллачу дийнахь,  доссийначух а (маликашка а, кхин Делан билгалонашка а). Дела массо а хIуманна тIехь ницкъ болуш ву
Дагадаийта,  шу /Мадинатан/ гергарчу агр  а долуш‚ уьш генарчу агр  а болуш, и къепал шуна лахахь а йолуш ма дара. Аш вовшашца ваIда йина хиллехьара‚ галдевр дара шу тоьхначу хенаца (меттигца) делахь а, Дала кхочушхилийтархьама и хилла даьлла гIуллакх‚ хIаллакван ша билггал хIаллакхилларг‚ вахийта ша билггал дийна виснарг. Баккъалла а, Дела хезаш верг а‚ хууш верг а ма ву
Дагадаийта: хьоьга гайтира Дала уьш гIенах кIеззиг хиларца /ахь дийцира и гн хьан накъосташка/‚ Цо хьоьга уьш гайтинехьара  дукха хиларца – дýхур дара шу‚ гIуллакхехь къуьйсур дара аш‚ делахь а, Дала лардина /шу иэшарах/. Баккъалла а, Иза хууш ву дегнашкахь дерг
Дагадаийта! Шуна гайтира Цо уьш‚ шу /царна/ дуьхьалкхетча‚ шун бIаьргашкахула уьш кIеззиг болуш‚ шу кIеззиг долуш  гайтира церан бIаьргашкахула, Дала кхочушдархьама хилла даьлла долу гIуллакх. Деле дIадоьрзу гIуллакхаш
ХIай ийман диллинарш! Шайна /мостагйн/тоба дуьхьалкхетча, чIагIлолаш‚ Дела хьехавелаш дуккха‚ шу даккхийден тарло
МуьтIахь хилалаш Далла а‚ Цуьнан элчанна а‚ вовшашца ма къийсалаш – тIаккха озалур ду шу /мостагIчух/‚ шун ницкъ дIабер бу. Собаре хилалаш. Баккъалла а, Дела собаре болчаьрца ву (царна гIодарца)
Шу ма хилалаш шайн цIеношкара арабевллачарах тера кураллица‚ нахана гайтархьама, Делан некъах /нах/ дIатилабеш. И Дела аш дечунна гуо беш ма ву /хаарца/
Дагадаийта, шайтIано хазйира царна шайн Iамалш‚ элира: 'Тахана нахах цхьа а вац шу эшо‚ со шуна лулахо ду'. ТIаккха, шена ши тоба гича, дIадедира иза‚ элира: 'Баккъалла а, со цIена ду шух‚ баккъалла а, со гуш ду (цунна маликаш гуш дара  бусалбанашна гIо деш) шуна цагург‚ со кхоьру Делах – и Дела таIзар дарца чIогIа ву'
Дагадаийта! Мунепикъаша а‚ шайн дегнашкахь цамгар йолчара а олура: 'ХIорш шайн дино Iехийна'. Далла тIетевжинарг – /Делан хьесапехь ву/. Баккъалла а, и Дела веза верг а‚ хьукам /нийса/ деш верг а ву
Хьуна гинехьара и цатешнарш маликаша шайн синош схьадохуш, шайн яххьех а‚ тIехьашха а етташ: 'Iовша шайна жоьжахатин Iазап‚ олуш.-
Иза ду шун куьйгаша хьалха -даькхинарг бахьанехь‚ Дела лешна зуламе вац'
ФирIавнан доьзалан а‚ царал хьалха хиллачеран а Iадатах терра‚ ца тийшира уьш Делан аятех – тIаккха Дала шайн къиношца схьалецира уьш. Баккъалла а, и Дела нуьцкъала ву‚ чIогIа ву таIзар дарца
Иза ду – Дела цахиларна ша цхьана а къомана делла хилла долу ниIмат хуьйцуш верг, цара шаьш хийццалц шайцадерг, и ду Дела хиларна хезаш верг а‚ хууш верг а
ФирIавнан доьзалан а‚ царал хьалха хиллачеран а Iадатах терра‚ харцдира цара шайн Делан аяташ – тIаккха Оха уьш, шайн къинош бахьанехь, хIаллакбира. ФирIавнан доьзал Оха хIорда бухабахийтира - массо а хилира уьш зуламхой
/Дала мел кхоьллинчу/ лаьттахула лелачу хманех уггар боьханиг  Далла гергахь – цатешарш бу‚ цара ийман ца дуьллу
Ахь шайца барт бина (тIом бира бац, аьлла) хилларш бу уьш‚ тIаккха массо а хенахь и шайн барт бохабо цара‚ уьш ца кхоьру /Делах и барт бохо/
Хьо  царна  тIамехь дуьхьал нисвелча, луьра таар де царна,  царал тIехьахь болчарна кхерам таса - цара ойла ян мегара /хьуна шаьш тешнабехк ца бан, хьоьца хилла барт ца бохо /
Хьо кхерахь цхьана /хьан шеца барт болчу/ къоман  тешнабехках‚ бохабе ахь /барт/ цаьрца нийсса. Баккъалла а, Далла ца беза тешнабехк бийраш
/Бадрехь ца бойуш кIелхьарбевллачу/ керстанашна маттанне а ма моьттийла шаьш /Тхол/ хьалхадевли (Тхан шайна тIехь ницкъ кхочур бац). Баккъалла а, цара кIелдуьтур дац /Делан гIуллакх а, бусалбанашна гIо хилар а/
Кечбе царна дуьхьал шайн тар малло ницкъ: тман грс а, кийча говраш шеца аш кхеро  Делан мостагI а‚ шайн мостагI а‚ уьш боцурш кхиберш а‚ шуна шаьш ца бевзаш болу- Далла бевза уьш. Аш Делан новкъахь мел  харж  яхь а – и /кхоччуш/ юхайоьрзур ю шуна‚ шуна зулам дийр дац (Дала аш динарг тидаме ца оьцуш дуьтур дац)
Нагахь санна уьш машаре кховдахь‚ – тIаккха хьо а кховда цуьнга (машаре)‚ Далла тIетовжа‚ баккъалла а, Иза хезаш верг а‚ хууш верг а ву
Царна лаахь хьо Iехо (тешнабехк бан) – хьуна кхачойийриг Дела ву. И ву Ша Шен гIоьнца а, муъмин нахаца а хьо чIагIвина хилларг
Цо бартадалира церан дегнаш (безам тесира вовшашна юккъехь)‚ ахь лаьттахь мел дерг доьхкича а, хьоьга бартадалалур дацара церан дегнаш‚ делахь а, Дала  бартабалийра уьш. Баккъалла а, Иза веза верг а‚ хьукма /нийса/ деш верг а ву
ХIай пайхамар! Хьуна кхачоен ерг Дела ву‚ муъмин нахах хьуна тIаьхьахIоьттинарг а ву
ХIай пайхамар! ТIамна тIеберзабе муъмин нах! Шух собаре ткъа хилча – эшор ву цара ши бIе‚ шух бIе хилча – эшор ву цара цатешачарах эзар‚ хIунда аьлча, уьш ца кхеташ къам ду
ХIинца Дала дайдира шуна /тман хьал/‚ Цунна хиира шуьца ледарло юй (кIеззиг хилар‚ тIамна кийча цахилар)‚ шух собаре бIе хилча – ши бIе эшор ву цара/собаре болчара/,  шух эзар хилча – ши эзар эшор ву цара Делан пурбанца‚ Дела собаре болчаьрца ву
Ца тарлора пайхамарна шен йийсарой хила лаьттахь кхоччуш ша чIагIваллалц‚ шу дезаш ду дуьненан хIума‚ Далла дезаш ду эхарт. Дела веза верг а‚  хьукма /нийса/ деш верг а ву
Делера йоза хьалха ца даьллехьара аш эцначунна, доккхачу Iазапо схьалоцур дара шу
Яа шаьш яьккхинчу хIонсах хьанал ерг‚ цIена ерг‚ Делах кхера (хьарам дерг ца дан). Баккъалла а, Дела гечдеш верг а‚ къинхетаме верг а ву
ХIай пайхамар! Āла шайн куьйга кIел болчу йийсархошка: 'Далла хаахь шун дегнашкахь диканиг‚ шуьгара даьккхинчул сов диканиг лур ду Цо шуна‚ гечдийр ду Цо шуна‚ и Дела гечдеш верг а‚ къинхетаме верг а ву'
Царна лаахь хьуна тешнабехк бан‚ хьалха Далла а тешнабехк бина цара‚ Цо (хьуна царна тхь таIзар дан) ницкъ белла. И  Дела хууш верг а‚ хьукма /нийса / деш верг а ву
Баккъалла а, ийман а диллина,  дIакхелхинарш а (динан дуьхьа пайхамарца Маккара Мединате дIабаханарш)‚ шайн бахамца а‚ синошца а Делан новкъахь къахьегнарш а‚ шаьш уьш тIелаьцнарш а‚ гIо динарш а – уьш вовшийн верасаш (доттагIий‚ гIоьнчий) бу. Ийман а диллина,  дIа ца кхелхинарш – цхьанна хIуманца цаьрца гергарло дац шун, уьш дIакхалххалц. Динан хьокъехь цара шуьга гIо дехахь‚ – шуна тIехь (царна) гIо дар ду, шуна а, шайна а юккъехь барт болчу къомана дуьхьал дацахь. И Дела  аш дийриг гуш ма ву
Цатешарш вовшийн гергарнаш бу. Аш и (гIо) ца дахь‚ лаьттахь питана хир ду‚ доккха боьханиг даьржар ду
Ийман а диллина‚ /Мадинате/ дIакхелхинарш а‚ Делан новкъахь къахьегнарш а‚ уьш тIелаьцнарш а‚ гIо динарш  а – уьш бу хьакъ-бакъ муъмин нах‚ царна гечдар а‚ шортта рицкъ а хир ду
ТIаьхьа ийман а диллина‚ /Мадинате/ дIакхелхинарш‚ шуьца цхьана къахьегнарш – уьш шух бу. Гергарлонаш дерш – царах цхьаберш вукхарал герга бу Делан жайна чохь. Баккъалла а, Дела массо а хIума хууш верг ву
Делера а‚ Цуьнан элчанера а,  аш шаьш барт бина хилла болчу мушрикшца декъехь цахилар, хаам бу
Лела лаьттахула беа баттахь‚ тIаккха шуна хаалаш, Дела  грасиз ван  шун ницкъ кхочур боцийла‚ и Дела вуйла цатешарш сийсазабийр болуш
Делера а‚ Цуьнан элчанера а кхайкхар ду нахе Доккха хьаж доьхкучу дийнахь: И Дела цIена ву мушрикех‚ Цуьнан элча а /цIена/ ву. Аш тōба дахь – и шуна дика ду‚ шу дуьхьалдовлахь, шуна хаалаш,  Дела грасиз ван шайн  ницкъ кхочур- боцийла. Кхаъ баккха цатешачарна лазош долчу Iазапаца,
Аш шайца барт бина хилла берш боцчарна‚ тIаккха шуна цхьанна а хIуманца эшам бина хилла боцчу‚ шуна тIехь цхьанна а гIо дина хилла боцчарна – цаьрца бина барт кхочушбе шен хан чекхъяллалц‚ Далла беза /Шех/ кхоьруш берш
Деза /хьаж доьхку/ беттанаш чекхдевлча /и шайца машаре ца богIу, тешнабехк беш болу/ мушрикаш байа, шайна уьш карабаькинчохь‚ схьалеца уьш‚ гуо бе царна‚ клонна  охьаховша царна массанхьа а. Уьш дохкобовлахь‚ цара ламаз хIоттадахь‚ закат лахь – церан некъ маьрша бе. Баккъалла а, Дела гечдийриг а ву‚ къинхетаме верг а ву
Мушрикех цхьаммо хьоьга шена маршо ехахь – кхочушъе иза, цунна Делан дош хаззалц‚ тIаккха дIакхачаве иза кхерам боцчу меттиге (шен даймахка‚ цунна лаахь), – иза уьш ца хууш къам хиларна ду
Муха хир бу мушрикашца барт Далла гергахь а‚ Цуьнан элчанна гергахь а‚ Деза маьждиган гергахь аш шайца барт бинарш боцчаьрца? Уьш шайца нийса ма хиллара‚ шу цаьрца а нийса хила. Баккъалла а, Далла беза /Шех/ кхоьрурш
Муха..? Шаьш шуна тIехь толам баьккхича‚ цара тергал ца до шуна юккъехь хилла долу  гергарло а‚ барт а. Шу реза до цара шайн батошца‚ ткъа церан дегнаш дуьхьал ду  /шаьш батошца дуьйцачунна/, царах дукхахберш фасикъ (Далла муьтхь хиларх дхаьдда нах) бу
Делан аяташ доьхкина цара кIеззигчу мехах‚ Цуьнан некъах /дуккха а нах/ дтилийиа цара. Баккъалла а, ма вон хилла-кх цара деш хилларг
Тергаме ца до цара муъмин стагаца гергарло а‚ барт а. Уьш дозанех бевлларш бу
Нагахь санна цара тōба дахь‚ ламаз хIоттадахь‚ закат лахь – тIаккха шун вежарий бу уьш динехь, /иштта/ къастадо Оха аяташ хууш долчу къомана
Нагахь санна цара шайн дуйнаш къарбахь, шайн барт хиллачул тIаьхьа‚ Iиттарш яхь шун динна – керстананийн коьртехь болчаьрца тм бе ‚ – баккъалла а, церан дуйнаш бан а бац‚ – уьш совца магара /шайн коьртехь берш байича/
Аш тм ца бо шаьш шайн дуйнаш къарбинчу къомаца‚ элча араваккха гIайгIа беш хилла долчу‚ шаьш юьхьанцара шуьца и (тIом) болийна хиллачу? Царах кхоьру шу? Дела  ма вара шу Шех кхера там болуш ‚ шу муъмин нах хиллехь!
ТIом бе цаьрца‚ Дала шун куьйгашца Iазап дийр ду царна‚ сийсазбийр бу уьш‚ царна тIехь шуна гIо дийр ду‚ тодийр ду муъмин нехан  дегнаш
ДIайоккхур ю церан дегнийн оьгIазло‚ Дала гечдо Шена луучунна. Дела хууш верг а‚ /нийса/ хьукам дийриг а ву
Шу моьттуш дара шаьш дуьтур ду (балане а ца луьйцуш)? Далла хIинца а шух гIазот динарш а‚ Дела а, элча а витина‚ муъмин нах а битина, кхин доттагIий ца лийцинарш а ца бевзина (нахана гучубохуш)? Дела сов дика хууш верг ву аш дийриг
Оьшуш дац мушрикунаш Делан маьждигашкахь Iен, керстанаш шаьш хиларна тешалла а деш. Церан Iамалш дIатили‚ уьш /жоьжахатин/ цIергахь гуттар лаьттар бу
Делан маьждигашкахь Iийр бу Делах а‚ тьххьарчу дийнах а тешна берш‚ ламаз хIоттийнарш‚ закат делларш‚ Дела воцчух ца кхоьрурш – уьш хила там бу нисбеллачарах
Аш хилийти хьаьжина хи далар а‚ Деза маьждигехь Iар а Делах а‚ тьххьарчу дийнах а тешначух а‚ Делан новкъахь къахьегначух а тера? Ца нисло уьш Далла гергахь‚ Дала ца нисдо зуламе къам
Ийман диллинарш‚ дIакхелхинарш (пайхамарца Маккара Мадинате ислам Iалашдархьама)‚ Делан новкъахь шайн бахамца а‚ шайн синошца а къахьегнарш дуккха беза бу даржаца Далла гергахь‚ уьш бу тоьлларш
Царна шайн Кхиош-кхобучо кхаъ боккху Шегара къинхетам хиларца а‚ резахиларца а‚ (ялсаманин) бошмаш  хиларца а‚ шайна цунна (ялсамани) чохь  сацаделла  лаьтташ долу ниIмат долуш
Цу чохь уьш гуттар лаьттар бу‚ баккъалла а, Дела Шегахь сийлахь-еза ял йолуш ву (царна яла)
ХIай ийман диллинарш! Ма лийцалаш шайн дай а‚ шайн вежарий а доттагIий, (ма бе царах доладийраш) царна ийманал керстаналла дукхадезахь. Шух царах доттагIий бинарш – уьш бу зуламхой
Ахь āла: /хIай Мухьаммад/ 'Нагахь санна шун дай‚ шун кIентий‚ шун вежарий‚ шун зударий‚ шун гергарнаш‚ даьхни‚ аш гулдина хилла долу‚ йохка-эцар‚ ша (са йоцуш) йисарх шу кхоьруш йолу‚ цIенош, шайна шу реза долу‚ шуна /дукха/ дезахь Делал а‚ Цуьнан элчанал а‚ Делан новкъахь тм барал а, – хьовсуш Iе Дела валц Шен гIуллакхца (цуьнан Iазап‚ оьгIазло йогIур ю шуна). Дала ца нисдо песакъ къам
Дала гIо дира шуна дуккхачу меттигашкахь‚ Хьунайн дийнахь а. Шу цецдехира шун дукхалло‚ цо (шу дуккха хиларна, Делан гIоьнах ойла еш дацара шу) шун хIумма кIелхьар ца даьккхира‚ сел шортта хилла долу латта гатделира шуна (довда меттиг йоцуш дисира шу)‚ тIаккха шу юхадевлира
ТIаккха Дала Шен синтем боссийра Шен элчанна а‚ муъмин нахана а; эскар доссийра‚ шуна гуш доцу; цатешачарна Iазап дира‚ цатешачеран бекхам и бу
Юха а тōба къобалдийр ду Дала цул тIаьхьа а Шена луучунна. И Дела гечдеш верг а‚ къинхетаме верг а ву
ХIай ийман диллинарш! Мушрикунаш нажс (боьха хIума) ю‚ хIокху шарал тIаьхьа Деза маьждигна герга ма гIойла уьш. Шу кхерахь мискаллах (мушрикунаш ца баьхкича йохка-эцар сецна), – тIаьхьа Дала хьоле дийр ду шу Шен комаьршаллах, Шена лаахь. Баккъалла а, Дела хууш верг а‚ хьукам /нийса/ деш верг а ву
ТIом бе шайга жайна деллачарах Делах а‚ тьххьарчу  дийнах а ца тешаш болчаьрца‚ Дала а‚ Цуьнан элчано а хьарам динарг хьарам ца деш болчаьрца‚ хьакъ-бакъ долу дин (Ислам) къобал ца деш болчаьрца шайн куьйгаца (мукIар хилла) жизьят луш, уьш /шун куьйга/ кIел совццалц
Жуьгташа элира: 'Iузайр – Делан кIант ву'‚ насараша элира: 'Масūхь – Делан кIант ву'. Иза – церан дош ду, шайн багара (схьадаьлла)‚ тардеш бу уьш хьалха /Делан дин/ керстадиначеран дашах. Дала хIаллакбойла уьш! Ма бакъдолчух дог даьлла бу уьш!
Шайн ахьбараш а‚ руханаш а деланаш лецира цара (царах деланаш бира цара), АллахДела а витина. Марьяман кIант Масūхь а (дела лецира цара). Цаьрга омра дина дацара цхьанна Далла Iибадат де аьлла бен‚ кхин Дела воцчу И ша бен – цIена ву Иза цара Шеца накъост лацарах
Уьш лууш бу Делан нур дайа шайн баганашца‚ Дела лууш вац  Шен нур кхочуш хилийтар бен‚ /мел и/ керстанашна ца дезахь а
И ву ваийтинарг Шен элча нийсачу некъаца а‚ бакъонан динца а, и массо динна тIехь толийтархьама, /мел и/ мушрикашна ца дезахь а
ХIай ийман диллинарш! Баккъалла а, ахьбарех а‚ руханех а дукхаберш харцонца нехан даьхни дууш бу хьуна‚ Делан некъах (шайна тIаьхьахIуьтту нах) дIатоьттуш а бу. Деший а‚ детий а гулдеш болчаьрга‚ Делан новкъахь цуьнца харж ца еш – царна ахь кхаъ баккхалахь шайна лазош долу Iазап хирг хиларца
Цхьана дийнахь (къематдийнахь) жоьжахатин цIергахь лалор ду и (цара дуьненахь гулдина хилла долу деши а, дети а)‚ тккха цуьнца хст дийр ду  церан хьаьжашна а‚ церан агIонашна а‚ церан баккъашна а: 'ХIара ду аш шайна гулдинарг‚ Iовша шаьш гулдеш хилларг'‚ (олуш маликаша)
Баккъалла а, беттанийн дукхалла Далла гергахь – шийтта бутт бу /шарна чохь/ Делан Жайни чохь язбина Цо стигланаш а‚ латта а кхоьллинчу дийнахь‚ царах биъ беза бу (зуль-къаIада‚ зуль-хьиджа‚ мухьаррам‚ раджаб). И ду бакъ долу дин. Цу чохь шайна зулам ма де. ТIом бе массо мушрикашца цара шуьца массаьрца а тIом баре терра‚ шуна хаалаш, и Дела (Шех кхоьручаьрца) вуйла
(Цхьа беза бутт кхечу баттал ) тIаьхьататтар керстаналлехь совдийлар  ду‚ шеца  цатешарш тилош, цхьана шарахь хьанал беш и (беза бутт‚ цу чохь тIом бан магош)‚ вукху шарахь  хьарам беш, Дала даздинчийн (беттанийн) дукхаллица  и цхьаьнабогIуш хилийтархьама – хьанал до цара Дала хьарам динарш. Хазйина царна шайн вон малш. Дала ца нисдо керста къам
ХIай ийман диллинарш! Шуна хIун хилла, шайга Делан новкъахь (гIазотана) арадовла аьлча, /лаьттахь/ дазлой ма Iа шу (гIазоте ца доьлхуш)? Эхартал  дуьненан дахарна реза хилла-те шу? Ма кIеззиг хIума ю-кх и, дуьненан дахар, эхартаца юьстича!
Шу гIазотана ара ца довлахь – Цо шуна лазош долу Iазап дийр ду‚ хуьйцур ду шу кхечу къомаца‚ аш Цунна зен дийр дац цхьанна хIуманца а. Дела массо а хIуманна тIехь ницкъ болуш ву
Аш цунна (вай пайхамарна Мухьаммадана гIазоте хIуттуш) гIо ца дахь – Дала гIо дира цунна керстанаша иза /Маккара/ араваьккхинчу хенахь‚ цу шиннах  цхьаъ и  волуш. Уьш шиъ  хьехахь волуш‚ цо (пайхамара) элира шен накъосте (Абу-Бакре): 'Хьо гIайгIане ма вожалахь‚ вайца Дела ву хьуна'. Дала син-паргIато йоссийра цунна тIе‚ Цо чIагIвира и эскарца‚ шуна ша гуш ца хилла долчу‚ цатешачеран дош бухахь хилийтира. Делан дош – и ду лакхахь дерг‚ Дела Ша веза верг а‚ хьукма /нийса/ деш верг а ву
Арадовла шаьш дайн дерш а‚ деза  дерш а‚ къахьега (гIазот де) шайн даьхница а‚ шайн синошца а Делан новкъахь. И дика ду шуна, шу хууш хиллехь
Iалашо гергахь хилахь‚ некъ атта а хилахь – хьуна тIаьхьахIуьтту уьш‚ хIетте а (некъ) гена хиларца хилла царна /хало/. Делаца дуйнаш буур бу цара: 'Шайн ницкъ кхачахьара, шуьца арадевр дара шаьш' (гIазотана)‚ бохуш.  Шаьш- шайн хIаллакдо цара. Далла хаьа уьш харцлуьйш буйла
Дела къинтIеравер хьуна! Ахь хIунда пурба делла царна хьайна бакълуьйш берш билгалбовллалц‚ харцлуьйш берш бовззаллц?
Хьоьга пурба доьхур дац хьуна Делах а‚ тьххьарчу дийнах а тешаш болчара шайн даьхница а‚ шайн синошца а гIазот ца дан. Дела хууш ву (Шех) кхоьруш берш
Хьоьга пурба доьху Делах а, тьххьарчу дийнах а цатешачара‚ шайн дегнаша шеко ечара‚ – уьш шайн шекона чохь ойланаш керчош бу
Шаьш /гIазотана/ арабовла лууш хиллехьара‚ цунна кечам бина хир бара цара‚ делахь а, Далла ца деза церан гучубовлар /гIазотана/. Цо уьш бухабуьтуш бу /шуьца гIазотана арабовларх, мало ярца/‚ элира /цаьрга/: 'Охьаховжший Iиэ охьахевшина Iачаьрца' (зударшца а‚ берашца а‚ къеначу нахаца а)
Шуьца уьш арабевллехьара а‚ шу совдохур ма дацара цара низам дохорца а бен‚ шун юкъаметтиг эгIор ма яра цара, шуна питана лоьхуш. Шуна юккъехь ма бу цаьрга ладоьгIуш берш. Дела бевзаш ву-кх зуламе берш
Хьалха а питана лехира цара‚ хьуна мекарлонаш йира бакъдерг даллалц. Делан гIуллакх гучуделира, уьш (и) ца дезарш а болуш
Царах ву ша олуш верг: 'Пурба лохьа суна /гIазотана ара ца вāла/‚ питана ма де суна'. Ткъа питанна чуэгна бац уьш? Баккъалла а, жоьжахати гуо бийр болуш ма ю керстанашна
Хьуна диканиг хилахь‚ цо вон хоьтуьйту царна. Хьуна хало хилахь‚ цара олу: 'Оха хьалха тийцира тхешан гIуллакх' (гIазоте ца даха сацам бира оха хьалха‚ цундела тхуна вон ца хили). Уьш  дIабирзира, шаьш баккхийбеш
Ахь āла: 'Тхуна хиланне а хир ма дац Дала тхуна яздинарг бен. И ву тхан гIоьнча'‚ Далла тIетевжийла муъмин нах
Ахь āла: 'Шина диканах  цхьаннан а бен хьоьжийла дарий шун  тхуна? Тхо хьоьжуш ду шуна Дала шегара я тхан куьйгашца Iазап кхачориг хиларе. Хьоьжуш Iе‚ тхо а шуьца цхьаьна хьоьжуш Iийр ду'
Āла: 'СагIа ло шайна лаахь а‚ ца лаахь а‚ шуьгара данне а къобалдийр дац и. Баккъалла а, шу хили-кх фасикъ къам'
Цаьргара сагIа къобалдар духатоьхна уьш Делах а‚ элчанах а ца тешаш хиларо‚ шаьш мало еш бен цара ламаз цадаро‚ ца лууш, халла бен цара сагIа а цадаккхаро
Ахь тамаша ма бойла церан даьхнех а‚ церан доьзалех а. Далла лууш ду цаьрца царна Iазап дан дуьненан дахарехь‚ синош арадевр ду церан уьш керста хьолехь а болуш
Цара Делаца дуйнаш буу шаьш шух ду‚ бохуш‚ шух бац уьш‚ хIетте а къаьсташ къам ду уьш
Шайна лачкъа меттиг караяхь‚ лаьттах бола меттиг караяхь я чудовла меттиг караяхь – цига сихлур бу уьш чехка /къаьхкина говр санна/
Царах бу хьуна ирча бехкаш бохуш берш сагIадаккхарехь‚ цунах шайна делча, реза хуьлу уьш‚ цунах шайна ца лахь – уьш оьгIазъоьху
Уьш реза хиллехьара Дала а‚ Цуьнан элчано а шайна деллачунна‚ аьллехьара цара: 'Тхуна кхачам болуш ву-кх Дела‚ тIаьхьа лур ду тхуна Дала Шен комаьршаллах. Цуьнан элчано а /лур ду тхуна/‚ баккъалла а, тхо Деле догдохуш ду-кх' /дика хир дара-кх царна/
СагIанаш ло Дала тдахкарца   пекъаршна а‚ мискачарна а‚ царна тIехь болх бечарна а‚ дегнаш кIаддархьама а‚ леш азатбахарехь а‚ декхаршна кIелбисинчарна а‚ Делан новкъахь а‚ некъан накъостана а. Дела хууш а ву‚ /нийса/ хьукма деш а ву
Царах бу пайхамарна халахоьтуьйтуш берш‚ шаьш олуш: 'Иза (пайхамар) – лергаш ду' (массо а хIума хезаш ду-кх цунна). Ахь āла: 'Дикаллин лергаш ду-кх шуна‚ тешаш ву и (Мухьаммад пайхамар) Делах а‚ тешаш ву и муъмин нахах а‚ шух ийман диллинчарна къинхетам а бу и'. Делан элчанна халахоьтуьйтуш берш – царна ду лазош долу Iазап
Шуна Делаца дуйнаш буу цара шу резадархьама. Дела а‚ Цуьнан элча а хьакъ бара-кх цара резабан, шаьш муъмин нах хиллехь
Царна ца хаьа-те Далла а‚ Цуьнан элчанна а дуьхьало йинчунна жоьжахатин цIе хир юйла, и цу чохь гуттар лаьтташ? Ма еза- йоккха сийсазалла ю-кх и!
Кхоьруш бу мунепикъаш цаьрга (бусалба нахе) шайн дегнашкахь дерг дуьйцуш сурат доссарах. Ахь āла: 'Ма дāша шу' (ма лара аш дин а‚ Дела а‚ бусалбанаш а). Баккъалла а, Дела арадоккхург ву шу кхоьруш (ларлуш) дерг
Ахь цаьрга хаьттича‚ цара   эр ма ду хьуна: 'Тхо-м забар еш‚ ловзуш дарий'. Ахь āла: 'Делах а‚ Цуьнан аятех а‚ Цуьнан элчанах а кхаьрдаш хилла шу?'
Бехказлонаш ма е аш. Керстаналла деана аш шайн ийманал тIаьхьа‚ шух цхьана тобанна Тхо къинтIера довлахь а‚ кхечу тобанна Оха Iазап дийр ду уьш хиларна къинош деш
Мунепикъ божарий а‚ мунепикъ зударий а – уьш цхьаберш вукхарах бу. Вониг омра до цара‚ диканиг ма де олу‚ шайн куьйгаш дIакъовлу цара (сагIа ца луш‚ Делан новкъахь харж ца еш). Дела вицвина цара – Цо а  бицбина уьш /Шен къинхетамах/. Баккъалла а, мунепикъаш  уьш бу-кх фасикъаш
Дала ваIда йина мунепикъ божаршна а‚ мунепикъ зударшна а‚ керстанашна а жоьжахатин цIарца‚ цу чохь уьш гуттар лаьттар а болуш. И ю царна кхачо йийриг‚ Дала неIалт аьлла царна‚ царна дхIоьттина долу Iазап ду
Шул хьалха хиллачарех тера /ду иза, хIай мунапикъаш/. Шул чIогIа бара уьш ницкъанца‚ алсам бара даьхница а‚ доьзалшца а. Шайн декъах зовкх хьийгира цара‚ шайн декъах зовкх хьийгира аша а‚ шул хьалха хиллачара а зовкх хьегарх терра шайн декъах‚ /харцонна а, тиларна а/ чу дахара шу, /шул хьалха/ уьш цу чу бахарх терра. Уьш бу-кх шайн Iамалш яйнарш дуьненахь а‚ эхартахь а‚ уьш бу-кх шаьш эшнарш
Цаьрга ца деана-те шайл хьалха хиллачу Нухьан‚ Iадин‚ Самудан къаьмнийн хабар‚ ИбрахIиман къоман‚ Мадъянан дайн‚ Муътафикатийн хабар? Цаьрга шайн элчанаш ма баьхкира билгалонашца. Дела ца хилла царна зулам деш‚ хIетте а, шаьш хилла уьш шайна зулам деш
Муъмин божарий‚ муъмин зударий – цхьаберш вовшийн доттагIий (верасаш) бу‚ дикачуьнца омра деш‚ /вон дерг ма де олуш/ вочух духатухуш‚ ламаз хIоттадеш‚ закат луш‚ Далла а‚ Цуьнан элчанна а муьтIахь а болуш. Царах тIаккха къинхетам бийр бу Дала. Баккъалла а, Дела ма ву веза верг а‚ хьукма /нийса/ деш верг а
Дала ваIда йина муъмин божаршна а‚ муъмин зударшна а /ялсаманин/ бошмаш, шайн бухахула хиш оьхуш йолу‚ цу чохь уьш гуттар лаьтташ‚ Iадн (ялсаманин) бошмашкахь цIена гIишлош а. Делера резахилар вуно доккха ду – иза сийлахь-боккха толам бу-кх!
ХIай пайхамар! Къийсам латтабе керстанашца а‚ мунепикъашца а‚ кIоршаме хила цаьрца. Церан чохьIойла жоьжахати ю, – вон дIадерзар ду-кх иза
Цара (мунепикъаша) дуйнаш буу Делах‚ ца аьлла /пайхамарна вониг/ шаьш‚ бохуш. Аьлла цара керстаналлин дош‚ царах керстанаш хилла шаьш бусалбанаш хиллачул тIаьхьа‚ шайна карх ца даьлларг дан хьаьвсира уьш. Бекхам ца бира цара беккъа Дала а‚ Цуьнан элчано а шайна Шен (Делан) комаьршаллах хьал даларна а бен. Цара тōба динехьара, дика хир дара царна. Уьш дIаберзахь– лазош долчу Iазапца Iазап дийр ду Дала царна дуьненахь а‚ эхартахь а. Ма вац царна лаьттахь верас а‚ гIоьнча а!
Царах бу шаьш Делаца ваIда йинарш: 'Цо тхуна Шен комаьршаллах /ниIмат/ лахь‚ /шортта/ лур ма ду шаьш /дала дезачунна/ сагIа, хиллане а хир ду шаьш дикачарах'‚ аьлла
Цо Шен комаьршаллах шайна делча‚ уьш цуьнца бьрмациг хилира‚ дIабирзира, шаьш дуьхьал а хуьлуш
Церан дегнашка Цо доссийра мунепикъалла, уьш Цунна дуьхьалкхетар болчу /къемат/де тIекхаччалц‚ цара шаьш Делаца йина ваIда йохийна хиларна а‚ уьш шаьш харцлуьйш хиларна а
Царна ца хаьа-те Далла хууш хилар шайн къайле а‚ шайн къайлаха хабарш а‚ и Дела Ша хьуламехь долу хIуманаш дика хууш верг хилар а?
Муъмин нахах сагIанашкахь муьтIахь болчарах а‚ шайна /сагна дала/ халла  бен хма цакарийначарах а луьйш берш‚ тIаккха царах кхаьрдашберш, – Дала сийсазабийр бу уьш‚ царна ду лазош долу Iазап
Ахь гечдар деха царна я  гечдар ма деха царна. Ахь царна кхузткъе уьттазза гечдар дехча а – Дала данне а гечдийр долуш дац царна. И ду цара Далла а‚ Цуьнан элчанна а керстаналла дарна. Дала нис ца до фасикъ къам
Баккхийбера шаьш бухабитинарш Делан элчанна тIехьахь хевшина бисарна (гIазоте ца боьлхуш)‚ царна ца дийзира Делан новкъахь шайн даьхница а‚ шайн синошца а къахьега (гIазот дан)‚ цара элира: 'Ма довла /гIазотана ара/ хкху йовхонехь'. Ахь āла: 'Жоьжахатин цIе йовха хиларца кхин а нуьцкъала ю'‚ уьш кхеташ хиллехь
Боьлийла уьш кIеззиг‚ боьлхийла уьш дуккха а  шайна карадеш хиллачун /вочун/ бекхамна
Дала хьо юхаверзийча царах цхьана тобанна тIе, хьоьга пурба доьху цара ара довла / кхечу гIазотана/. ТIаккха ахь āла: ' Цкъа а соьца арадевр дац шу‚ соьца цхьаммо а мостагIца тIом бийр бац аш. Шу реза хилла дуьххьара хевшина Iен – ховший Iиэ хIинца а бухабисинчаьрца'
Царах цхьаъ велча, цкъа а /докъа/ламаз ма де /цунна тхь/‚ цуьнан коша тIе ма хIотта. Баккъалла а, цара керстаналла дина Далла а‚ Цуьнан элчанна а‚ уьш белла шаьш фасикъ хьолехь а болуш
Хьоьга тамаша ма бойтийла церан бахамо а‚ церан доьзалша а. Далла лаьа цуьнца царна Iазап дан дуьненахь а‚ церан садала (бала), уьш керстанаш а болуш
Сурат доьссича, Делах а теша‚ Цуьнан элчанца гIазот а де‚ аьлла‚ царах хьалдолчара хьоьга пурба дийхира‚ цара элира: 'Дитахь тхо‚ хевшина ьчаьрца хир дара тхо'
Реза хилла уьш бухабисинчаьрца хила‚ церан дегнашна мухIар тоьхна, – уьш ца кхета
ХIетте а, элчано а‚ цуьнца ийман диллинчара а гIазот дира шайн бахамца а‚ шайн синошца а‚ уьш бу шайна диканаш деш берш‚ уьш бу шаьш баккхийбийр берш
Царна Дала бошмаш кечйина‚ шайн бухахула хиш оьхуш‚ цу чохь уьш гуттар лаьттар бу. И бу-кх сийлахь-боккха толам
Дсакхелхаш лелачу Iаьрбех бехказлонаш еш берш баьхкира шайна пурба далийтархьама.  Бухабисира шаьш Делаца а‚ Цуьнан элчанца а харц хилларш‚ тIаьхьа кхочур ду царах керстаналла диначаьрга лазош долу Iазап
ЗаьIапхошна а‚ цомгуш болчарна а‚ ян харж ца карочарна а къа дац /гIазоте ца бахча а/, уьш Делаца а‚ Цуьнан элчанца а дог цIена хилча. Диканиг деш болчарна некъ бац /бехк билла/. Дела гечдеш верг а‚ къинхетаме  верг а ву
Хьо волчу баьхкинчарна а дац /къа/ ахь шаьш кечдахьара, бохуш‚ ахь аьлча: 'Шу шеца кечдан хIума ца карадо суна'‚ дIабирзина болчу, шайн бIаьргаш хих а буьзна, вон хеташ шайна харжъян хIума ца карорна (шайна гIазоте баха таро ца хиларна/
Некъ бу /бехк билла/ хьоьга пурба доьхучарна,  шаьш хьалдолуш а болуш. Уьш реза хилла бухабисинчаьрца (зударшца, берашца, заьпхошца) хила‚ церан дегнех Дала мухIар тоьхна, – царна ца хаьа
Шуьга бехказлонаш йо цара, шу царна тIе юхадирзича. Ахь āла: 'Бехказлонаш ма е! Тешшане а шух тешар дац тхо. Дала дийцина тхуна шун хабарех. Гур ю Далла а‚ Цуьнан элчанна а шун Iамал‚ тIаккха шу ддерзор ду хьуламехь дерг а‚ гучахь дерг а хууш волчунна (Дала) тIе – Цо дуьйцур ду шуьга аш деш хилларг'
Шуна Делаца дуйнаш буур бу цара, шу царна тIедирзича, шу шайх ддерзорхьама. Ддерза царах! Баккъалла а, уьш рижс ю‚ церан чугIойла жоьжахати ю – бекхам а хилла царна карадеш хиллачунна (дуьхьал)
Дуйнаш буу шуна шу шайна реза хилийтархьама. Шу царна реза хилахь а, – Дела реза хир вац фасикъ къомана
Дсакхелхаш лела Iаьрбий керстаналлица а‚ мунепикъаллица а мелхо а чIогIа бу (кхечарал)‚ Дала Шен элчане доссийна дозанаш цахаарехь а сов бу. Дела хууш верг а‚ хьукма /нийса/ деш верг а ву
Дсакхелхаш лелачу Iаьрбех бу шаьш сагIина луш дерг гIуда лоруш берш‚ шуна бāланаш хиларе хьоьжуш берш. Царна бу-кх вочун бāла. Дела хезаш верг а, хууш верг а ву
Дсакхелхаш лелачу Iаьрбех бу шаьш Делах а‚ тIаьххьарчу дийнах а тешаш берш а, шаьш луш долу сагIа Далла гергахь гIурба а‚ элчанна /шайна/ доIа дан /некъ/ лоруш берш а. Царна гIурба дац ткъа и?! Дала Шен къинхетамна чубухкур бу уьш. Баккъалла а, Дела гечдеш верг а‚ къинхетаме верг а ву
ДIакхелхинчарах а‚ (царна) гIо лаьцначарах а дуьххьара (ислам дин тоьцуш) хьалха хилларш‚ дикачуьнца царна тIаьхьахIиттинарш – Дела реза хилла царна. Уьш а реза хилла Цунна. Цо царна бошмаш кечйина, бухахула хиш оьхуш йолу. Уьш цу чохь гуттар хир бу. И сийлахь- боккха толам бу-кх!
Шуна гонахь болчу дсакхелхаш лелачу Iаьрбех мунепикъаш а бу‚ Мадинатан бахархойх а бу уьш (мунепикъаш)‚ мунепикъаллина чу кIорга бахана уьш. Хьуна ца бевза уьш‚ Тхуна бевза уьш. Оха шозза Iазап дийр ду царна‚ тIаккха деза-доккхачу Iазапе дберзор бу
Кхиберш къера хилира шайн къиношна‚ цара иэйира дика Iамал кхечу вочуьнца‚ Дала тōба къобалдан мега церан. Баккъалла а, Дела ву гечдийриг а‚ къинхетаме верг а
Церан бахамах сагIа эца – цуьнца догIмаш а‚ синош а цIандийр ду ахь церан‚ /Деле/ доIа а де царна‚ баккъалла а, хьан доIа царна синтем бу. И Дела хезаш верг а‚ хууш верг а ву
Царна ца хаьа-те Дала къобалдеш хилар Шен лешкара тōба а‚ сагIа оьцуш хилар а‚ и Дела ша тōба къобалдеш верг а‚ къинхетаме верг а вуйла?
Ахь āла: /хIай Мухьаммад/ 'Iамал е! Далла а‚ Цуьнан элчанна а‚ муъмин нахана   а тIаьхьа гур ю шун Iамал‚ тIаьхьа ддерзор ду шу хьуламехь дерг а‚ гучахь дерг а хууш волчунна тIе – (Далла тIе). ТIаккха Цо шуьга дуьйцур ду аш деш хилларг'
Цхьа кхиберш Делан гIуллакхе догдохуьйтуш хир бу: я Iазап дийр ду Цо царна‚  я церан тōба къобалдийр ду Цо. И Дела хууш верг а‚ хьукма /нийса/ деш верг а ву
Цхьа /кхин/ берш бу шаьш зуламна а‚ керстаналлина а‚ муъмин нахана юккъехь барт эгIорна а‚ хьалха Делаца а‚ Цуьнан элчанца а тIом беш хиллачарна кечамна а маьждиг дина берш – баъанне а дуйнаш ца бууш йр бац уьш шайна диканиг бен лууш ма дацара хьуна‚ бохуш. Дала тешалла до: 'Баккъалла а, уьш бу харцлуьйш'‚ аьлла
Хьо ма хIотталахь цу /маьждига/ чохь /ламаз дан/ цкъа а. Дуьххьарлерчу дийнахь дуьйна /Делах/ кхерарна тIехь хIоттийна долу маьждиг мелхо а хьакъ ду хьо шена чохь (ламазна) хIотта – цу чохь бу шаьш цIанбала лууш болу божарий. Далла беза шаьш цIанлуш берш
Шен гIирс Делера кхерарна а‚ резаллина а тIехь хIоттийнарг ву дика‚ я шен гIирс йоьхна‚ охьаоьгуш йолчу (бердан) йистехь хIоттийнарг ву‚ цо шеца жоьжахатин цIерга вожийна волу? Дала ца нисдо-кх зуламе долу къам
Ца буьсу церан гIирс‚ цара шаьш бина болу‚ церан дегнашкахь шеко хилла а бен‚ церан дегнаш лилхина кийсакаш хиллалц. Дела хууш верг а‚ хьукма /нийса/ деш верг а ву
Баккъалла а, Дала эцна муъмин нахера церан синош а‚ церан бахам а царна ялсамани яларца. Уьш Делан новкъахь тIом беш бу‚ цара а бойу‚ уьш а бойу. И Цуьнан ваIда ю - Таврата чохь а‚ Инжила чохь а‚ Къуръан чохь а  хьакъ-бакъ хилла йолу ваа. Мила ву шен ваIда Дала ечул а дика кхочушъеш верг? Шу даккхийде шайн йохка-эцарца‚ шаьш Цуьнца кхочушйина йолчу /ваIдица/. Иза – сийлахь-боккха толам бу-кх!
Тōба деш берш‚ Iибадат деш берш‚ /Далла/ хастам беш берш‚ /лаьттахула гзотана я лма лоьхуш/ дсалелаш берш‚ рукуIе-сужуде оьхуш берш‚ дикачуьнца омра деш‚ вочух /нах/ бухатухуш берш‚ Делан дозанаш Iалашдеш берш /уьш бакхийбер бу шайна ялсамани хиларца/, – кхаъ баккха муъмин нахана
Ца хилла /оьшуш/ пайхамарна а‚ ийман диллинчарна а мушрикашна гечдар дехар‚ уьш шайн гергара хиллехь а‚ шайна уьш жоьжахатин дай хилар билгалдаьллачул тIаьхьа
ИбрахIиман шен дена гечдар дехар ца хилла еккъа цо цуьнца йина ваIдина дуьхьа а бен. Шена и Делан мостагI хилар билгалдаьлча, цIанвелира и цунах. Баккъалла а, ИбрахIим ма ву хьасталуш верг а‚ дуккха собаре верг а
Ца хилла Дела къам тилош, Цо Ша нисдинчул тIаьхьа уьш Шех ларбала дезарг царна билгалдаккхалц. Баккъалла а, Дела массо а хIума хууш верг ву
Баккъалла а, Дела стигланийн а‚ лаьттан а паччахьалла Шегахь долуш ву‚ дендолуьйтуш а ву И‚ долуьйтуш а ву – И воцург верас а вац шуна‚ гIоьнча а вац
Дала тōба къобалдира пайхамаран а‚ дIакхелхинчеран а‚ ансарийн а‚ халачу сохьтехь цунна тIаьхьахIиттина хилла болчу‚ царах цхьана тобанан дегнаш дIатиладеллачул тIаьхьа‚ тIаккха Цо тōба къобалдира церан. Баккъалла а, И царах дог лозуш а‚ къинхетам болуш а ву
Кхааннан а /тоба къобалдира Дала/‚ шаьш бухабисийтина хилла болчу‚ (уьш дукха пошме хилира) шайна латта гаттадаллалц‚ ша шортта хилла долу‚ шайн синош а царна гаттаделира‚ царна хиира Делах довдийла доцийла, Цунна Шена тIе а бен. ТIаккха царна тIевирзира Иза (церан тōба къобалдеш), цаьрга (нахе) тōба дайтархьама. Баккъалла а, Дела тōба къобалдийриг а‚ къинхетаме верг а ву
ХIай ийман диллинарш! Делах кхералаш‚ бакълуьйчаьрца хилалаш
Ца дезара Мадинатан бахархошна а‚ цунна гонахьара дсакхелхаш лелачу ьрбашна а Делан элчанах бухабиса а‚ и (пайхамар) витина шайн синош деза а. Иза ду – царах ца хьакхаялийта Делан новкъахь хьогалла а‚ хало а‚ мацалла а‚ уьш ца биссийта керстанашна кхерам тосучу меттиге‚ уьш ца кхиийта мостагIчуьнгара цхьанна а кхиаме, цуьнца шайна дика Iамал язъеш бен. Баккъалла а, Дала ца эшайо дикачеран ял
Жима а‚ йокха а харж йийр ма яц цара‚ цхьа а тогIе хадор ма яц цара (некъ беш)‚ и шайна яздина долуш бен‚ Дала царна бекхам балархьама цара деш хиллачух хазачуьнца
Ца хилла  /оьшуш/ муъмин нахана массо а /гIазотана/ гIатта. Царах хIора тайпанах цхьа тоба гIаьттича /тоьар ду/‚ /бисинчара/ динехь гIуллакхаш къастор ду‚ нахана, уьш шайна тIе бухабирзича, хьехам а бийр бу, – уьш /вочух/ ларбала /Iама/ мегара
ХIай ийман диллинарш! ТIом бе керстанех шайна гергахь болчаьрца‚ шуьгахь луьралла карайойла царна‚ шуна хаалаш‚ Дела /Шех/ кхоьруш болчаьрца вуйла
Царах бу сурат доьссича, олурш: 'Шух мила соввоккху хIокхо ийманца?' Ийман диллинарш – уьш совбоху цо ийманца‚ уьш баккхийбоь
Шайн дегнашкахь цамгар ерш – уьш совбоху боьха леларна тIе а боьха леларца‚ уьш белла шаьш керстанаш болуш
Царна ца го-техьа шаьш хIор шарахь цкъа я шозза питане лоцуш хилар? ТIаккха а тōба ца до цара‚ ойла а ца йо цара
Суратах хIума доьссича, цхьаберш вовшашка хьовсу‚ цхьанна а шу гуш дуй-те бохуш‚ тIаккха дIабоьлху /и цахазархьама/. Дала церан дегнаш дIадерзийна /серлонах/, уьш ца кхеташ къам долу дела
Шуьга веана элча‚ шух шайх а волу‚ шуна хала хилларг шена дазлуш а волу‚ шу /иймане дар, шу дуьненахь а, эхартахь а декъалхилар/ ша чг лууш а волу‚ муъмин нахах дог лозуш а‚ къинхетаме а волу
Уьш дIаберзахь‚ ахь āла: 'Кхачо ю сан Аллах цхьа Дела‚ кхин дела вац И бен‚ Цунна тIетевжина со. И ву сийлахь-йоккхачу Iаршан Да'
Алиф-ла-м-ра. Хьикмате долчу жайнан аяташ ду хIорш
Тамаше хилла-те нахана, Оха царах цхьана стаге Тхешан ваьхьа доссор нахана кхерам  таса а‚ ийман диллиначарна кхаъ  баккха а, царна шайн Кхиош-кхобучунна гергахь шаьш хьалха йина хиллачу дика Iамалийн дуьхьа доккха диканиг ду‚ алий? Керстанаша ма элира: 'Баккъалла а, хIара билггала бозбуунча ма ву'
Баккъалла а, шу Кхиош-Кхобург Дела ву‚ Ша стигланаш а‚ латта а кхоьллина волу ялх дийнахь‚ тIаккха дIанисвелира И Iарша тIехь. Урхалла до Цо (гIуллакхашна тхь).  Цо пурба деллачул тIаьхьа а бен цхьа а гIодаккхархо ма вац. И ву шун Дела‚ шун Кхиош-Кхобург‚ Цунна Iибадат де. Аш ойла ца йо?
Цуьнга ду шун массеран дIадерзар Делан  бакъ йолчу ваIдаца. Баккъалла а, Цо кхоллар доладо‚ тIаккха и карладоккху ийман диллинчарна а‚ дика Iамалш йиначарна а нийсонца бекхам бархьама. Керстанаш-м – царна кхехкаш долу хих малар а ду‚ лазош долу Iазап а ду шаьш /дин/ керстадеш хиларна
И ву Ша малх бина серло хилла‚ бутт а бина нур хилла‚ цуьнан (беттан) барам а хIоттийна – манзалаш‚ шуна шерийн терахь а‚ хьесап а хаийтархьама. Бакъонца а бен ца кхоьллина Дала и. Къастадо Цо аяташ /ойла ян/ хуучу къомана
Баккъалла а, буьйса а‚ де а хийцадаларехь‚ Дала стигланашкахь а‚ лаьттахь а мел кхоьллинчохь /и Дела цхьаъ хилар, И нуьцкъалла хилар гойтуш долу/ делилаш ма ду /Делах/ кхоьручу къомана
Баккъалла а, Тхуна дуьхьалкхетаре дог ца дохуш берш а‚ шаьш гергарчу дахарна (дуьненна) реза хилла берш а‚ цуьнца са-паргIат бевлла берш а‚ Тхан аяташна гIопал хилларш а‚–
Уьш бу шайн чугIойла /жоьжахатин/ цIе ерш шаьш карадеш хиллачуьнца
Баккъалла а, ийман диллинарш а‚ дика Iамалш йинарш а – шайн Кхиош- Кхобучо (Дала) нисбийр бу уьш шайн /цна/ ийман хилар бахьанехь /ялсаманин новкъа/ - церан  бухахула хиш оьхуш, шаьш  Нам олучу ялсаманин бошмашкахь болуш
Церан доIа цу чохь (ялсаманехь): 'Везан Дела‚ вонах цIена ву Хьо' хир ду‚ церан маршалла цигахь 'Салам' хир ду. Церан тIаьхьара доIа хир ду: 'Хастам бу Далла – Iаламийн Дена'
Дала нахана вониг сихдинехьара дикане церан сихбаларца – шайн Iожалла царна тIекхаьчна хир яра. Оха буьту Тхуна дуьхьалкхетаре дог ца дохуш берш, шайн тиллар чохь бьрзе дIай-схьай уьдуш
Адамо, шех цхьа бāла хьакхабелча, Тхоьга кхойкху шен агIонна тIехь ьллуш‚ я охьахиъна, я хьалагIаьттина. Оха ша оцу бāлех хьалхадаьккхича  – дIадолало /шен хьалахалерачу новкъа –Далла салла ян/, шех хьакхабеллачу бāлане Тхоьга ца кхайкхича санна. Иштта хаздина /Делан/ дозанех бовлучарна шаьш деш хилларг
/ Мел дукха/тIаьхьенаш хIаллакйина Оха шул хьалха цара зуламаш дича‚ шайн элчанаш баьхкира царна тIе билгалонашца‚ – уьш ца хилира ийман дуьллуш. Иштта бекхам бо Оха къинош дечу къомана
ТIаккха шу хилийтира Оха царал тIаьхьа лаьттахь тIаьхье, Тхо хьажархьама, аш муха мал йо
Тхан билгала аяташ шайна тIехь дешча‚ Тхуна дуьхьалкхетаре дог ца дохучара элира: 'ХIара доцург кхин дешар ло‚ я и хийца'. Ахь āла: 'Сан и хуьйцийла дац сайггара‚ со деккъа сайга дуссуш долчу ваьхьина тIаьхьавозуш ву. Со кхоьру сан Кхиош-Кхобучунна Iеса хила сийлахь-доккхачу /къемат/дийнан Iазапах'
Āла: 'Далла лиънехьара‚ ас шуна  доьшур ма дацара и‚ Цо (Дала) шуна Iамор а ма дацара и‚ ас шуна юккъехь цул хьалха а цхьа оьмар ма ехьна. Аш ойла ца йо?”
Мила ву-те зуламе ша Далла тIе харцдерг кхуллучул‚ я Цуьнан аяташ харцдечул? Баккъалла а, къинош деш берш баккхийбийр ма бац
Цара Iибадат до, Дела а вуьтий, шайна зен а‚ шайна пайда а цабечунна. Цара олу: 'ХIорш бу тхан гIодаккхархой Далла гергахь'. Ахь āла: 'Аш дуьйцу Деле Цунна Шена стигланашкахь а‚ лаьттахь а цахуург?' Вонах цIена ву Иза‚ лакхавели И  цара Шеца накъост лацарх
Ма ца хилла нах цхьа уммат бен, – тIаьхьа бекъабелира уьш. Хьан Кхиош-Кхобучуьнгара дош хьалха ца даьллехьара, царна юкъахь кхиэл йина хир яра Цо, цара шеца хилпало ечохь
Цара олу: 'Шен Кхиош-Кхобучуьнгара делил доьссинехьра цуьнга'. Ахь āла: 'Хьуламехь дерг Делан ду‚ шу хьовсуш Iе‚ баккъалла а, со а шуьца цхьаьна хьовсучарах ву'
Оха нахе къинхетамах чам баккхийтича, уьш зено схьалаьцначул тIаьхьа,  церан мекарло хуьлу  Тхан аяташкахь. Ахь āла: 'Дела мелхо а сиха ву /мекарлона дуьхьал/ мекарло ярца'. Баккъалла а, Тхан элчанаша дIаязъеш ю аш еш йолу мекарло
И ву шу дIасалелош аренгахь а‚ хIорда тIехь а. Шу кемана тхь долуш, И дIадоьду цаьрца хазчу махца‚ уьш баккхийбина  цунах. ЧIогIа мох богIу цунна тIе‚ царна йогIу массо а меттигера тулгIе‚ царна моттало цо шаьш юкъахьарчадо. Деле кхойкху цара, Цуьнан дин цIандеш берш а хуьлий: 'Ахь тхо хIокхунах клхьардахахь‚ тхо баркалла олучарах хир ма ду'‚ бохуш
Цо уьш клхьарбаьхначул тIаьхьа цара лаьттахь боьханиг леладо цхьа  а бакъо йоцуш. ХIай нах! Шун боьханиг шуна шайна ду шуна. Дуьненан дахаран /кIеззиг/ хIума ду иза. ТIаккха шун дIадерзар Тхоьга ду – Оха дуьйцур ду шуьга аш деш хилларг
Дуьненан дахаран масал Оха стиглара даийтинчу хих тера ду: цунах ийра наха а‚ бежанаша а юучех лаьттан орамат. Лаьтто цуьнан заза эцча (и орамат хаза кхиъча)‚ хаздича‚ цуьнан дайшна шаьш цунна тIехь ницкъ кхочуш ду (пайда эца)‚ аьлла хааделча, буса я дийнахь Тхан болх кхочу цунна тIе – Оха хилийти цунах /хьаькхна охьадиллина/ ялта  – селхана цахилларг санна – иштта къастадо Оха аяташ ойла еш долчу къомана
Дала кхойкху машаран цIа чу‚ нисво Шена луург нийсачу новкъа
Дика хиллачарна дика ду – /ялсамани/‚ кхин совдерг хир ду /къематдийнахь–Делан юьхь гар/‚ церан яххьех чан летар яц‚ сийсазалла а /летар яц/. Уьш – ялсаманин дай бу‚ цу чохь шаьш гуттар а хир болуш
Вониг диначарна бекхам и санна вониг ду‚ сийсазалла летар ю царах. Ма вац царна Делера и духатухур верг. Шайн яххьаш  буьйсанан бодане кийсигашца хьулйиначарах тера бу уьш. Уьш цIеран дай бу‚ цу чохь гуттар а хир болуш
Оцу /къемат/дийнахь Оха уьш берриге а гулбийр бу‚ /Делаца/ накъост лаьцна хиллачаьрга эр ду: 'ДIалаца шайн меттиг аша а‚ шун накъосташа а'. Церан юкъаметтиг хадийра Оха. Церан накъосташа элира: 'Шу ца хилла тхуна Iибадат деш‚
Дала кхачойира теш хилла тхуна а‚ шуна а юккъехь: баккъалла а, тхо хилла аш тхуна Iибадат дарх гIопал'
Цигахь бāла кхечира массо а синан ша хьалха динчуьнца. Уьш дIаберзийра Деле‚ шайн хьакъ-бакъ верас хилла волчу‚ царах дIатилира  цара /харц/ кхуллуш хилларг
Ахь āлал: 'Мила ву шуна рицкъ луш верг стиглара а‚ лаьттара а? Я мила ву дōладеш лерсих (хазарх) а‚ бIаьрсих а‚ мила ву дийна верг веллачух схьавоккхуш‚ велларг дийначух схьавоккхуш‚ мила ву дIахьош гIуллакхаш?' Цара эр ду хьуна: 'Дела ву-кх'. ТIаккха ахь āла: 'Шу ца кхоьру /Цунах/?'
И ву Дела – шун хьакъ-бакъ волу Эла. ХIун ду ткъа бакъдолчул тIаьхьа тилар бен? ТIаккха а ма дIадерзош ду шу!
Иштта бакъхилира хьан Кхиош-Кхобучун дош фасикъ нахана тIехь, уьш тешар болуш бац аьлла долу
Ахь āла: 'Шун накъостех вуй ша кхоллар юьхьанца ддолош верг‚ тIаккха и карладоккхуш верг?' Āла: 'Дала ддоладо кхоллар‚ тIаккха и карладоккху. Ма талхош ду-кх шу (бакъдолчух)!'
Āлал: 'Шун накъостех вуй ша бакъдолчунна тIе нисбеш верг?' Āла: 'Дала нисбо бакъдолчунна тIе'. Ткъа ша бакъдолчунна тIе /нах/ нисбеш верг хьакъ вац шена тIаьхьахIотта‚ я ша нис ца беш верг ву,  ша /цхьаммо/ нисвахь бен? Ткъа шуна хIун хилла? Аш муха хьукма до?!
Царах дукхахберш моттадаларна а бен тIаьхьахIуьттуш ма бац. Баккъалла а, моттадаларо бакъдолчух хIумма а кIелхьар ца доккху (баккъалла а, мотталуш дерг бакъдолчунна дуьхьал хIумма пайдане ма дац). Баккъалла а, Дела хууш ву цара деш дерг
ХIара Къуръан ца хилла кхолладала /тарлуш/ Дела воцчуьнгара‚ делахь а, нийса догIуш ду и шел хьалха хиллачуьнца‚ шен чохь шеко йоццуш Iаламийн Дегара жайна (Мухьаммадан умматана тдихкина декхарш) билгалдаккхар а ду и
Я цара олу: 'Цо /ша/ кхоьллина и /Къуръан/'? Аш даийтал цунах тера цхьа сурат‚ кхайкха Дела воцчуьнга шайга кхайкхалучуьнга  /кхечу гьнчашка/‚ шаьш бакълуьйш хиллехь
Хъ, харцдира цара (Маккан керстанаша) и (Къуръан) шаьш и дика довза а кхиале‚ шен таъвил а хIинцале шайга ца кхаьчна долу. Иштта харцдира царал хьалха хиллачара а. Хьажал‚ муха хилла зуламхойн тIаьхье!
Царах цунах тешаш берш  а бу‚ царах цунах ца тешаш  берш а бу. Хьан Кхиош-Кхобург дика бевзаш ву хьуна /хма/ талхош берш
Хьо цара харцвахь‚ ахь āла: 'Суна сайн Iамал ю‚ шуна шайн Iамал ю. Шу цIена ду ас дечух‚ со цIена ву аш дечух'
Царах хьоьга ладугIуш берш а бу. Ахь хозуьйтур дара къорачарна, цу тIе а уьш хьекъале а ца хилча?
Царах хьоьга хьоьжуш верг а ву. Ахь нисбийр бара бIаьрсадоцурш, цу тIе а уьш са гуш а  ца хилча?
Баккъалла а, Дала зулам ца до нахана цхьана а хIуманца‚ делахь а, наха шаьш до шайна зуламаш
Цхьана  /къемат/ дийнахь Цо уьш гулбийр бу‚ шаьш /дуьненахь/ дийнан цхьана сохьтехь а бен ца йнарш санна‚ вовшашна бевзар бу уьш – тIаккха ийшира шаьш Далла дуьхьалкхетар харцдинарш. Ца хилира уьш нисбелла
Я Оха   гойтур ма ду хьуна Тхаьш царна ваIда ечух цхьадерг (Iазап)‚ я Оха  волуьйтур  ма ву хьо /царна Iазап дале/. Тхоьга ду церан дIадерзар – цул тьхьа Дела теш ма ву цара деш долчунна
ХIор умматан элча ву. Шайн элча веъча, кхиэл йийр ю царна юккъехь нийсонца‚ царна зулам дийр дац
Цара олу: 'Маца кхочушхир ю и ваIда, шу бакълуьйш хиллехь?'
Ахь āла: 'Ас дола ца до сайна зенна а‚ пайденна а (сан карахь дац сайна зе дар а, пайда бар а), Далла ма луъу бен. ХIор умматна тоьхна хан ю‚ и шайн хан тIекхаьчча – цхьа сахьт тIаьхьабуьсур а бац уьш‚ / цхьа сахьт/ хьалхабевр а бац'
Āла: 'Дийцал аш суна: Цуьнан Iазап шайга буса я дийнахь деъча‚ оцунах хIун сихдан луур дара къинош деш болчарна?
ТIаккха иза хIоьттича, тешар дара шу цунах? ХIинций? Шу ма дарий и сихдала лууш /хьалха/.'
ТIаккха эр ду зулам диначаьрга: 'Iовша шайна гуттаренан Iазап. Бекхам  хир буй шуна ткъа аш карадеш хиллачуьнца а бен?'
Хьоьга доьху цара (цунах лаьцна) хаийтар: 'Бакъ дуй и?' Ахь āла: 'ХIаъ‚ сан Кхиош-кхобучуьнца (дуй боу ас), бакъ ду-кх и! Шуьга дайдалур дац иза'
ХIор зулам динчу синна (адамна) лаьттахь мел дерг шен  хилча а – и дIалур дара цо‚ хьулдийр цара дара дохкодовлар, шайна Iазап гича. Царна юккъехь нийсонца кхиэл йина. Царна зулам дийр дац
Шуна хаийла баккъалла а, стигланашкахь а‚ лаьттахь а мел дерг Делан дуйла! Шуна хаийла Делан ваIда хьакъ-бакъ юйла! Делахь а, царах дукхахболчарна ца хаьа-кх
Цо дендолуьйту‚ Цо долуьйту‚ Цунна тIе шу дIадерзор долуш ду
ХIай нах! Шуьга беана шун Кхиош-Кхобучуьнгара хьехам а‚ дегнашкахь долчунна дарба а – муъмин нахана нийса некъ а‚ къинхетам а
Āла: 'Делан коьмаьршаллица‚ Цуьнан къинхетамца – Цуьнца баккхийбер  уьш – иза мелхо а дика ду царна шаьш гулдечул'
Ахь āла: 'Хьовсал шу‚ хIун доссийна Дала шуна (Шен) рицкъанах! Аш цунах хьарам дерг а‚ хьанал дерг а дира'. Āла: 'Дала пурба делира шуна‚ я шу Далла тIехь харцдерг кхуллуш ду?'
ХIун ду техьа Далла тIехь харцдерг кхуллучарна моьттург къематдийнахь? Баккъалла а, Дела къинхетам болуш ву нахана тIехь‚ делахь а, царах дукхахболчара баркалла ца олу
Хьо (пайхамар) хир вац цхьана а гIуллакхехь а‚ ахь доьшур дац цунах цхьа а дешар а‚ аш йийр яц цхьа а Iамал а Тхо шайна тIехь тешаш долуш бен‚ шу цу чохь а дуьсуш. Хьан Кхиош-Кхобучух къайладер   дац мискъалзаррат (хма) лаьттахь а‚ стиглахь а‚ цул жиманиг‚ доккханиг – билгалчу жайнахь долуш бен
Тидаме эца! Баккъалла а, Делан доттагIий –кхерам а хир ма бац царна /эхартахь Делан запах/‚ уьш сингаттаме а хир ма бац /шайх дтиллачу дуьненан хьолах/
Уьш бу ийман диллинарш‚ /Делах/ кхоьруш хилларш (Цо бохург деш, ма де бохург ца деш) –
Царна кхаъ бу дуьненан дахарехь а‚ эхартахь а. Делан дешнашна хийцадалар дац. Иза – сийлахь-боккха толам бу
Церан /керстаналлин/ дашо сингаттаме ма войла хьо, – баккъалла а,  ерриге  сийлахьалла Делан ю. И хезаш верг а ву‚ хууш верг а ву
Тидаме эца! Баккъалла а, Делан бу  стигланашкахь а‚ лаьттахь а берш. Стенна тIаьхьахIуьттуш бу Дела воцчу /кхечу/ накъосташка кхойкхуш берш? Уьш тIаьхьахIуьттуш ма бац деккъа моттадаларна бен‚ уьш ма бац харцлуьйш а бен
И ву шуна буьйса йинарг, цу чохь шуьга садайта‚ де а /динарг/, цу чохь /шуна хIуманаш/ ган. Баккъалла а, цу чохь делилаш ду хезаш долчу къомана
Цара элира: 'Дала доьзалхо лаьцна (вина)'. Вочух цIена ву Иза! И хьал долуш верг ву. Цуьнан ду стигланашкахь а‚ лаьттахь мел дерг. Цуьнца (цу хьокъехь) цхьа а делил дац шун! Далла тIехь шайна цахуург дуьйцу аш?
Ахь āла /хIай Мухьаммад/: 'Баккъалла а, Далла тIехь харцдерг кхуллуш берш баккхийбийр бац'
Дуьненан (цхьа кззиг) марзо ю /цара   пайда оьцуш ерг/‚ тIаккха церан дIадерзар Тхуна тIе ду‚ тIаккха Оха Iовшуьйтур ду цаьрга чIогIа Iазап уьш ца тешаш хиларна
Дийца царна Нухьан хабар‚ цо шен къоме ма элира: 'ХIай сан къам! Нагахь санна шуна хала хиллехь сан /шуьца/ Iар а‚ ас Делан аяташ хьехадар а – со Далла тIетевжина. Вовшахтоха шайн гIуллакх а,  шайн накъостий а‚ цул тIаьхьа шун гIуллакх шуна  ма хуьлийла сингаттаме. ТIаккха суна  шайн кхиэл е‚ хан тьхьа ма татталаш (и ца еш)
Шу дIадерзахь /сох/ – ас шуьга цхьа а мах ца бехна‚ сан мах Делехь бен бац. Суна омра дина  бусалбанех цхьаъ хила'‚ аьлла
Цара и харцвира‚ тIаккха Оха иза а‚ цуьнца берш а кIелхьарбехира кеманна чохь‚ Оха хилийтира царах тIаьхье‚ Тхешан аяташ харцдинарш хина бухабахийтира Оха. Хьажал‚ муха хилла шайна /элчанаша/ кхерам тосучеран тIаьхье!
ТIаккха цул тIаьхьа Оха бахийтира элчанаш шайн къаьмнашка‚ уьш баьхкира царна тIе билгалонашца – уьш (элчанаш шайна тбаьхкинарш) ца хилира (хнца а) тешар болуш шаьш хьалха харцдинчух. Иштта мухIар тоьхна Оха /Делан/ дозанех бевлачеран  дегнашна
ТIаккха царал тIаьхьа Муса а‚ ХIарун а вахийтира Оха ФирIавнна а‚ цуьнан элашна а тIе Тхешан аяташца – цара куралла йира‚ уьш хилира къинош деш долу къам
Тхоьгара  бакъдерг шайга деъча‚ цара элира: 'Баккъалла а, хIара билггала бозбуунчалла ма ду'
Мусас элира: 'Бакъдолчунна, и шайга деъча, /иштта/ олу аш? Бозбуунчалла ду хIара? Бозбуунчаш баккхийбийр ма бац'
Цара элира: 'Хьо веана тхуна тхешан дай шена тIехь тхуна карийначух тхо дIадерзо /деккъа/ шу- шинна хилийтархьама лаьттахь  сийлалла? Тхо шушиннах а тешаш ма дац'
ФирIавна элира: 'Суна тIе валаве хIора говза мел волу бозбуунча'
Бозбуунчаш баьхкича, Мусас цаьрга элира: 'Кхосса шаьш кхуссуш ерг'
Цара кхоьссича‚ Мусас элира: 'Аш шайца деана дерг бозбуунчалла ду. Баккъалла а, Дала дойур ду иза. Баккъалла а, Дала  ца тойо /хма/ талхош болчеран Iамал
Бакъдерг бакъхуьлуьйту Дала Шен дешнашца‚ къинош дечарна и мел ца дезахь а'
Мусах ца тийшира цуьнан къомах цхьа зуьрриет бен, ФирIавна а‚ цуьнан элаша а шаьш питане лацарх кхерарна. Баккъалла а, ФирIавн лакхаваьлла лаьттахь /зуламаш деш/. Баккъалла а, и /Делан ниIматах/ кхоам цабечарах ву
Мусас элира: 'ХIай сан къам‚ шу хиллехь Делах тешна – Цунна тIетовжа‚ шаьш (Цунна) муьтIахь дерш делахь'
ТIаккха цара элира: 'Далла тIетевжина тхо. Веза волу Тхо Кхиош-Кхобург‚ тхо ма хилийталахь зуламе къомана питана
КIелхьардахалахь тхо Хьайн къинхетамца керста къомах'
Мусага а‚ цуьнан веше (ХIаруне) а Оха хаийтира ваьхьица ашшиммо а шаьшшиннан къомана Мисрахь хсамаш а лаца,  шайн хсамех къилба а хилийта‚ ламаз а хIоттаде‚ кхаъ а баккха муъмин нахе‚ аьлла
Мусас элира: 'Веза волу тхо Кхиош-Кхобург‚ ФирIавнна а‚ цуьнан элашна а дуьненан дахарехь хазалла а‚ бахам а белла Ахь, тхан Кхиош-кхобург, уьш тилабалийтархьама Хьайн некъах. Веза волу тхо Кхиош-Кхобург‚ байа церан бахам а‚ къиза де церан дегнаш а -  уьш тешар болуш бац шайна лазош долу Iазап ца гича'
Цо (Дала) элира: 'Шушиннан доIина жоп делла‚ нийса хила шушиъ‚ тIаьхьа ма хIитталаш ца хууш болчеран новкъа'
Оха хIорда дехьа бехира Исраилан кIентий. Царна тIаьхьа бевлира ФирIавн а‚ цуьнан бIо а хьогIаций‚ мостагIаллиций. /ХIорда/ бухавахар шена ткхиъча‚ цо (ФирIавна ша хьорда буха воьдуш) элира: 'Со тийши кхин Дела цахиларх,  Шех Исраилан кIентий тешнарг бен‚ со муьтIахь болчарах (бусалба нахах) ву-кх'
ХIинций? Хьалха-м Iесалла ма йира ахь‚ хьо ма хилира /нах Делан динах/ талхочарах
Тахана Оха кIелхьарвоккхур ву хьо хьайн дегIаца хьол тIаьхьа богIучарна делил хилийтархьама. Баккъалла а, нахах дукхаберш Тхан аятех гIопал ма бу
Оха охьаховшийра Исраилан кIентий /бāха/ тоьлаш йолччу меттиге‚ цIенчух рицкъ а делира царна‚ /дин бахьанехь/ хилпало ца йуьйжира царна юкъа шайга Iилма кхаччалц. Баккъалла а, хьан Кхиош-Кхобучо кхиэл йийр ю царна юккъехь къематдийнахь уьш шеца хилпало еш хиллачохь
Хьуо шеко йолуш хилахь Оха хьайга доссийначух‚ ахь хаттал хьайл хьалха жайна доьшуш болчаьрга. Хьоьга деана хьан Кхиош-Кхобучуьнгара бакъдерг‚ хьо хиланне а ма хилалахь шеко ечарах
Хьо хиланне а ма хилалахь Делан аяташ харцдеш болчарах – тIаккха хьо хир ву эшначарах
Баккъалла а, шайна тIехь хьан Кхиош-Кхобучун дош бакъ хилларш тешар бац
Шайга массо а делил деъча а‚ шайна лазош долу Iазап галлац
/Оха хIаллакйинчу яртех/ цхьа а юрт хиллий шена /Iазап гиначул тIаьхьа/ ийман диллича – цу иймано шен пайда бина, деккъа Юнусан /юьртан/ къам бен? Оха дайдира царах дуьненан дахарехь сийсазаллин Iазап‚ бахам белира царна цхьана ханна
Хьан Кхиош-Кхобучунна лиънехьара, ийман диллина хир дара массо а лаьттахь мел волчо. Ткъа хьоьга  ийман диллийталур   дарий нахе /царна ца луушехь/?
Ца хилла синна (адамна) ийман диллар Делан пурбанца а бен. Ойла ца еш болчарна рижс (таар) хуьлуьйту Цо
Ахь āла /цу хьайга Дела цхьаъ хиларан делилаш гайта бохучу мушрикашка/: 'Хьовсал! ХIун ду стигланашкахь а‚ лаьттахь а?/мел дукха Дела цхьаъ хиларан делилаш ду цигахь – малх, бутт...!/ Хьалхадоккхур ма дац /Iазапах/ аяташа а‚ кхерамаш туьйсучара а тешаш доцу къам'
Уьш хьовсур буй шайл хьалха баханчеран деношка санна а бен? Ахь āла: 'Хьовса‚ со а шуьца цхьана  хьовсучарах ву'
ТIаккха Оха кIелхьарбохур бу Тхайн элчанаш а‚ ийман диллинарш а. Иштта хьакъ хилла Тхуна: Оха кIелхьарбохур бу муъмин нах
Ахь āла /хIай Мухьаммад/: 'ХIай нах! Шу хиллехь шеконехь сан динах‚ ас Iибадат дийр дац Дела воцчу аш Iибадат дечарна‚ делахь а, ас Iибадат дийр ду Далла‚ шу а долуьйтуш волчу. Суна омра дина со муъмин нахах хила‚ аьлла
Хьайн юьхь хIоттае динна тIе догцIена‚ хьо хиланне а ма хилалахь мушрикунех‚ аьлла
Ахь ма кхайкхалахь Дела воцчу хьайна пайда а‚ зен а ца дечуьнга‚ ахь и дахь – тIаккха, баккъалла, хьо хир ма ву зуламхойх'‚ аьлла
Дала зенаца хьо схьалацахь – и дйдендерг вац хьуна И ша воцург. Хьуна диканиг Цунна лаахь – Цуьнан къинхетам  бухатухург вац хьуна. И кхачадо Цо Шен лех Шена луучунна. И гечдеш верг а ву а‚ къинхетаме верг а ву
Ахь āла: 'ХIай нах! Шуьга деана бакъдерг шун Кхиош-кхобучуьнгара: нисвелларг – шена нисвелла ву‚ тилавелларг – шена тилавелла ву. Со шуна тIехь векал а вац'
Хьайга ваьхьица хаийтинчунна тIаьхьахIотта  хьо‚ собар де Дала хьукма  даллац. И – хьукма /нийса/ дечарах диканиг ву
Алиф-лам-ра. Шен аяташа хьукма /нийса/ деш долу‚ тккха /уьш хаза/ къастош долу жайна (Къуръан) ду /хра/ - Ша хьукма /нийса/ деш а, сов дика хууш а волчуьнгара (Делера)
Аш Iибадат цадархьама /цхьана/ Далла а бен. 'Баккъалла а, со шуна Цуьнгара кхерамча а‚ хаамча а ву‚ аьлла
Аш шайн Кхиош-Кхобучуьнга гечдар дехархьама‚ тIаккха аш тōба де Цуьнга – Цо шуна хаза бахам лур бу цIетоьхна (билгалъяккхина) хан тIекхаччалц‚ хр  хьакъ долчунна шена дог  хьакъ а длур ду. Шу юхадовлахь – со кхоьру шуна доккхачу /къемат/дийнан Iазапах
Деле ду шун дIадерзар. И массо а хIуманна тIехь ницкъ болуш ву'
Хьажахь! Баккъалла а, уьш бац шайн дегнаш къуьйлуш Цунах хьулдархьама. Хьажахь! Ткъа цара шайн бедар тIеюхуш Цунна ца хаьа цара къайладоккхург а‚ цара дIахьедийриг а? Баккъалла а, И хууш ма ву дегнашкахь дерг
Цхьа а дийнат дац лаьттахь Далла тIехь шен рицкъ долуш бен‚ Цунна хаьа церан латтам а‚ церан дIагIойла а, – массо а билгалчу /Лавхь махьфуз/ жайна чохь ду
И ву Ша кхоьллина стигланаш а‚ латта а ялх дийнахь,  Цуьнан Iарш хина тIехь яра‚ шу зерхьама‚ муьлха ву-те шух Iамалца вуно а диканиг. Ахь аьлча: 'Баккъалла а, шу дендийр долуш ду деллачул тIаьхьа'‚ керстанаша аллане а эр ма ду: 'Иза-м билггала бозбуунчалла ма дуй!'
Оха царах Iазап тIаьхьатеттича цхьа ягарйинчу ханна‚ цара аллане а эр ма ду: 'Стено сацийна и (Iазап)?' Хьажал! Ткъа и цаьрга деъначу дийнахь царах дIатилар ма дац! Уьш шех ца бēшаш хилларг царах дIа ма хьаьрчира
Оха адаме Тхайгара къинхетам Iовшийтича‚ тIаккха Оха цунах и дIабаьккхича – и догдуьллург а‚ /Делан ниIматана/ керста а ма хуьлу
Оха цуьнга ниIмат Iовшийтича, и схьалаьцначу бāланал тIаьхьа‚ цо аллане а эр ма ду: 'Къинош дIадахна суна тра'. Баккъалла а, и хазахеташ‚ куралла еш ма хуьлу
Собар динарш‚ дика Iамалш йинарш боцурш. Ткъа  хкхарна гечдар а‚ йоккха ял а ю
Хьо хила тарло хьайга делла цхьацца ваьхьаш дуьтуш‚ цаьрца хьайн дог къуьйлуш цара олуш хиларна: 'Хазна йоьссина хиллехьара цуьнга‚ я малик деънехьара цаьрца'. Баккъалла а, хьо кхерамча ву. Дела массо а хIуманна тIехь векал ву
Я цара āларна: 'И цо кхоьллина'. Ахь āла: 'Аш даладел, делахь, цунах тера итт сурат‚ шаьш кхоьллина долу. Кхайкха Дела воцчу шайна мегачаьрга‚ шаьш бакълуьйш хиллехь
Цара шайна жоп ца лахь‚ шуна хаалаш, и Делан Iилманца доьссина дуйла а‚ И воцург кхин дела воцийла а.  Шу хуьлий бусалбанаш ?'
Дуьненан дахар а‚ цуьнан хазалла а езаш хиллачунна – церан /дикчу/ Iамалшна цу (дуьнена) чохь кхоччуш бекхам бийр бу Оха‚ уьш цу (дуьнена) чохь   /рицкъанах/ эшор бац
Уьш бу шайна эхартахь /жоьжахатин/ цIе  бен хир йоцурш. ХIаллакхили цара цу /дуьнена/ чохь динарг‚ харцдерг ду цара деш хилларг (пайда бац цара дуьненахь деш хиллачу дикчух, Делах кхоьруш уьш хилла бацахь)
Ткъа шен Кхиош-Кхобучуьнгара билгалонна тIехь хилларг‚ шена тIаьхьавозуш Цуьнгара теш а волуш‚ цул хьалха /теш/ – Мусан жайна хилла /нахана/ имам а‚ къинхетам а - /тера ву деккъа дуьне дезачаьрга?/ – уьш цунах (Къуръанах) тешаш бу. Тобанех цунна керстаналла дечарна ваIда хилларг /жоьжахатин/ цIе ю. Хьо цунах шеконехь ма хилалахь. Баккъалла а, и хьан Кхиош-кхобучуьнгара бакъдерг ду хьуна. Делахь а, дукхахболу нах ца теша
Мила ву ткъа зуламе ша Далла тIехь харцдерг кхоьллинчул? Уьш шайн Далла хьалха  хIиттор ма бу‚ тешаша эр ма ду: 'ХIорш  бу и шайн Дела харцвинарш. Делан неIалт дац ткъа зуламхошна?!
Шаьш Делан некъах /нах/ дIатилош болчу‚ шаьш и бохо лууш болчу‚ – эхартана уьш керстанаш ма бу '
Уьш ца хилира ницкъ кхочуш лаьттахь /хIумма хийца/, Дела воцург гьнчий (доладийраш)  ца хилира царна. ТIеттIа Iазап ду царна. ЛадогIа ницкъ кхочуш ца хилира уьш‚ гуш ца хилира уьш
Уьш бу шаьш шайна зен динарш‚ царах дIатилира цара кхуллуш хилларг
Шеко  йоццуш, уьш  бу эхартахь шаьш чг эшаме хир берш
Баккъалла а, ийман диллинарш а‚ дика Iамалш йинарш а‚ шайн Кхиош-Кхобучунна муьтхь хилларш а,– уьш бу ялсаманин дай‚ уьш цу чохь гуттар хир бу
Шина тобанан масал тера ду бIаьрзечун а,  къорачун а‚ - гуш волчун а, хезаш волчун а масалах. Нислой уьш шиъ /тоба/ масалица? Шу ца кхета?  /Дера ца нисло!/
Оха Нухь вахийтира шен къомана тIе: 'Баккъалла а, со шуна билггала кхерамча ву‚ аьлла
/Цхьанна /Далла бен аш Iибадат цадайтархьама‚ баккъалла а, со кхоьру шуна лазош долчу дийнан Iазапах'‚ аьлла
Цуьнан къомах цатешначеран элаша элира: 'Тхуна-м ца го хьо, тхаьш санна, адам бен‚ тхуна ца го, шаьш ойла а ца еш, хьуна тIаьхьахIиттинарш, тхох уггар сийсаза берш бен‚ тхуна ца го шун тхаьшна тIехь цхьа а дозалла‚ хIетте а, тхуна хета шу харцлуьйш дерш'
Цо (Нухьас) элира: 'ХIай сан къам‚ гой шуна, со хилча сайн Кхиош-Кхобучуьнгара билгалонна тIехь‚ Цо Шегара къинхетам а белча суна‚ ткъа шу цуьнца бIаьрзе хилча, оха шуна тIедуьллур ду иза, шуна ца луушехь? (Тхан ницкъ кхочур  бац шуьга нуьцкъах дин тIелацийта)
ХIай сан къам! Ас шуьга цунна тIехь бāхам ца боьху‚ сан ял Далла тIехь а бен яц‚ со вац къахкор болуш ийман диллинарш. Баккъалла а, уьш дуьхьалкхетар болуш бу шайн Кхиош-Кхобучунна‚ делахь а, суна шу хета ца кхеташ къам
ХIай сан къам! Хьан ларвийр вара со Делах, ас уьш къахкийча? Аш ойла ца йо?
Ас шуьга ца боху: 'Соьгахь Делан хазнаш ю'‚ хьуламехь дерг а ца хаьа суна; ас ца боху: 'Со малик ду'‚ ас ца олу шун бIаьргаш шайх ца бешачарах: 'Дала диканиг лур дац царна'. Далла дика хаьа цаьргахь дерг – иза дича, со хир вара, баккъалла а, зуламхойх'
Цара элира: 'ХIай Нухь‚ тхоьца къийси ахь‚ тхан къийсам а алсамбаьккхи ахь‚ даийта тхуна айхьа тхуна хир ду аьлларг‚ хьо бакълуьйчарах хиллехь'
Цо элира: 'И шуна доуьйтур ду Дала, Шена лаахь‚ шун ницкъ кхочур бац /и Iазап духатоха/
Сан хьехамо а шуна пайда бийр бац‚ суна шуна хьехам бан лиъча а, Дела лууш хиллехь шу тилдала дита. И ву шу Кхиош-кхобург‚ Цуьнга шу дIадерзор долуш а ду'
Я цара олу: 'И цо ша кхоьллина'. Ахьа āла: 'Нагахь и айса кхоьллинехь – суна тIехь ду-кх сайн къинош‚ со цIена ву-кх аш дечу къинойх'
Нухье ваьхьица хаам бира‚ хьан къомах цхьаммо а ийман дуьллур дац хьуна‚ шаьш хIинцале ийман диллинчара а бен‚ хьо гIайгIане ма вожалахь цара деш хилларг бахьанехь
Кема де Тхан тергамца а‚ Тхан ваьхьица а‚ къамел ма делахь Соьга зулам диначарах лаций‚ баккъалла, уьш хи буха бохуьйтур болуш бу
Цо кема дора‚ Цуьнан къоман элий, шаьш уллохула чекх моссазза бовлу, цунах боьлура. Цо элира: 'Шу тхох доьлу‚ тьхьа тхо шух доьлур ду, шу деларе терра
ТIаьхьа хуур ду шуна‚ хьанна тIе Iазап догIур ду‚ цо ша сийсазвеш долу‚ /гуттар/ лаьтта  долу Iазап шех хьаьрча дерг мила ву'
Тхан омра деъча, пеш кхехка йолаелча‚ Оха элира: 'Цунна т- хаае  хIор /дийнатах/ шишша‚ хьан доьзалх  а шена тIехь дош хьалхадаьлларг воцург‚ /массо а/ ийман диллинарг а. Ийман ца диллира цуьнца кIеззигчара бен
Цо (Нухьас) элира: 'ТIеховша цунна‚ Делан цIарца ду цуьнан лелар а‚ сацар а. Баккъалла а, сан Кхиош-Кхобург гечдийриг а ву‚ къинхетаме верг а ву'
И (кема) лелара  цаьрца  тулгIенашкахь,шаьш лаьмнаш санна йолчу. Нухьас кхайкхира шен кIанте‚ и вара юьстах лаьтташ: 'ХIай сан кIанталг! ТIе хаа тхоьца‚ ма хила керстанашца'
Цо элира: 'Ас клхьарвалар лохур ду ламана тхь– цо ларвийр ву со хих'. Цо (Нухьас) элира: 'Тахана цхьаммо а ларвийр вац Делан омрах, Цо шех къинхетам бинарг бен'. Цу шинна юккъе тулгIе хьаьвзира – иза хина бухабаханчарах хилира
Элира: 'ХIай латта! Дхудал хьайн хи‚ ва хIай стигал! ДIасацаде /догIа/. Хи дIаделира‚ /Делан/ омра кхочушхилира. И сецира Джудияхь. Элира: 'Декъаза хуьлда зуламе къам'
Нухьа кхайкхира шен Кхиош-Кхобучуьнга‚ элира /цо/: 'Сан Кхиош-Кхобург!  И сан кIант сан доьзалх ма ву‚ Хьан ваIда бакъ ма ю‚ Хьо хьукма дечарах уггар хьукма /нийса/ деш верг а ма ву!'
Элира /Дала/: 'ХIай Нухь! И хьан доьзалх вац. Иза  ву /шен/ мал дика йоцург. Соьга ма деха  шегахь хьан Iилма доцург. Ас хьехам бо хьуна хьо ца хилийта цахуучарах'
Цо элира: 'Сан Кхиош-Кхобург! Со Хьоьца ларло сайна Iилма шеца доцург Хьоьга дехарх. Ахь суна  геч ца дахь‚ сох къинхетам ца бахь – со хир ву-кх эшначарах'
Аьллера: 'ХIай Нухь! Охьавосса Тхоьгара кхерамазаллица а‚ беркатца а хьайна а‚ хьайца цхьаьна /кемана тхь/ хиллачу умматашна а. Оха шайна тIаьхьа бахам а лур болуш /цхьа кхин умматаш хир ду/‚ тIаккха Тхоьгара лазош долчу Iазапо схьалоцур бу уьш'
Уьш къайленан дийцарш ду‚ Оха хьоьга дуьйцуш долу ваьхьашца. Уьш хууш вацара хьо а /хIай Мухьаммад/‚ хьан къам а хIокхул хьалха.  Собар де ахь. Баккъалла а, тIаьхье /Делах/ кхоьручарна ю
Iадашка а церан ваша ХIуд /вахийтира Оха/. Цо элира: 'ХIай сан къам‚ Iибадат де /цхьана/ Далла – Аллахна‚ И воцург кхин дела вац шуна‚ шу ма дац харцдерг кхуллуш бен
ХIай сан къам! Цунна тIехь шуьга сайна мах ца боьху ас. Суна мах балар Ша со кхоьллина волчунна тхь бен дац. Шу хьекъале ца хуьлу?
ХIай сан къам! Гечдар дēха шайн Кхиош-Кхобучуьнга‚ тIаккха Цуьнга тōба де - Цо стигал йоуьйтур шуна шортта догIица‚ шун ницкъана тIе а ницкъаца совдохур ду Цо шу. Шу дIа ма дерзалаш къинош деш а долуш.'
Цара элира: 'ХIай ХIуд! Хьо ца веана тхоьга билгалонца‚ тхо ма дац тхешан деланаш дтосур болуш хьан дош бахьанехь‚ тхо хир дац хьох тешарш
Оха олу: 'Тхан цхьаболчу деланаша зулам дина хьуна'. Цо элира: 'Баккъалла а, ас Дела хIоттаво теш‚ аш тешалла де со аш /Делаца/ накъост лацарх цIена ву алий
И ша  /Дела/ воцчух. Мекарло е суна массара а‚ ца еш тIаьхьа ма татталаш со
Баккъалла а, со Далла тIетевжи‚ сан а‚ шун а Эла волчу. Цхьа а дийнат ма дац Цо шен кж лоцур болуш бен. Баккъалла а, сан Кхиош-Кхобург нийсачу новкъахь ма ву (нийса бекхам беш ву)
Шу духадовлахь /ас деъначух/ – ас шуьга дIакхачийна со шуьга дахьаш ваийтинарг. Сан Кхиош-кхобучо тIаьхье шу доцчу /кхечу/ къомана хуьлуьйтур ю‚ аш Цунна цхьана а хIуманца зен дийр дац. Баккъалла а, сан Кхиош-Кхобург – массо а хIуманан лардархо ву!'
Тхешан омра деъча‚ Оха кIелхьарбехира ХIуд а‚ цуьнца болу ийман диллина хилларш а Тхайгарчу къинхетамца. Оха уьш кIелхьарбехира луьрачу Iазапах
Вуьйш Iадаш бу – шайн Кхиош-Кхобучун аяташна инкарло йира цара‚ Цуьнан элчанашна Iеса хилира‚ хIор ца къарлучу, къизачу запхочун (запечу паччахьан) омрана тIаьхьахIиттира уьш
/Делан а, маликийн а, массо а нехан а /неIалт хьаьрчира царах хIокху дуьненахь а‚ къематдийнахь а. Хьовсал! Баккъалла а, Iадаша керстаналла ма дина шайн Кхиош-кхобучунна. Хьовсал! Белла бовлийла и Iадаш‚ ХIудин къам!
Самудашна а церан ваша Салихь /твахийтира Оха/. Цо элира: 'ХIай сан къам! Iибадат дейша /цхьана/ Далла-Аллахна‚ И воцург кхин дела ма вац шуна. Цо кхиийна шу лаьттах‚ цу тхь дāхийтина шу‚ Цуьнга гечдар деха‚ тIаккха Цуьнга тōба де. Баккъалла а, сан Кхиош-Кхобург гергахь а ву‚ жоп луш а ву'
Цара элира: 'ХIай Салихь! Хьо ма варий тхуна юккъехь хIокхул хьалха хьох /тхайна тхь эла хиларе оха/ догдохуш верг. Ахь тхуна ца магадо Оха Iибадат дар тхан дайша Iибадат дечунна. Баккъалла‚ тхо чIогIачу шеконехь ма ду ахь тхо шега кхойкхучух'
Цо элира: 'ХIай сан къам! Гой шуна‚ со сайн Кхиош-Кхобучуьнгара билгалонна тIехь хилча‚ Цо суна шегара къинхетам а белча‚ хьан гIо дийр дара суна Далла дуьхьал‚ со Цунна Iеса хилча? Аш суна сов ца боккху эшам а бен
ХIай сан къам! хIара Делан эмкал ю шуна делил хилла‚ йиталаш и Делан лаьттахь яжа. Вониг ма делаш цунна -  тIаккха гергарчу Iазапо схьалоцур ду шу'
Цара цунна (Дала яийтинчу эмкална) урс хьаькхира. Цо (Салихьа) элира: 'Зовкх хьега шайн хсамашкахь кхаа дийнахь. И харц йоцу ваIда ю!'
Тхешан омра деъча,  Оха кIелхьарваьккхира Салихь а‚ цуьнца ийман диллина хилларш а Тхайгара къинхетамца, цу дийнан сийсазаллах  /лаш а бира/. Баккъалла а, хьан Кхиош-Кхобург нуьцкъала верг а‚ веза верг а ма ву
Зулам динарш /нуьцкъалчу/ маьхьаро схьалецира – шайн хсамашкахь /белла/ бертал эгна Iуьйранга бевлира уьш,
Шаьш царна чохь ца йнарш санна. Хьовсал! Баккъалла а, самудаша керстаналла дина шайн Кхиош-Кхобучунна. Хьовсал! Белла бовлийла и самудаш!
Тхан элчанаш (маликаш) баьхкира ИбрахIиме кхаъ боккхуш‚ цара элира: 'Салам!'. Цо элира: 'Салам!'‚ сихо йира цо кхаьрзинчу эсанца /хьешашна/ тIе ван
Цунна гича церан куьйгаш цунна (эсанна) тIе ца кхочуш‚ иза царах шеконе велира‚  кхера а велира. Цара элира: 'Ма кхера! Баккъалла а, тхо дахкийтина ЛутIин къомана тIе' /уьш хIаллакбан/
Цуьнан (ИбрахIиман) зуда (Сарат) яра ирахIоьттина лаьтташ‚ и елаелира. Оха цунна (Саратана) кхаъ баьккхира Исхьакъаца‚ Исхьакъана тIаьххье  ЯIкъубаца
Цо (Сāрата) элира: 'Дакъаза ма яла со! Бер до ткъа ас‚ со-х къена зуда ма ю‚ хIара сан майра а къена стаг ма ву? Ма тамаше хIума ду хIара!?'
Цара (маликаша) элира: 'Хьо цецйолу Делан гIуллакхах? Делан къинхетам а‚ Цуьнан беркат а хуьлда шуна тIехь‚ хIай цIийнан охIла! Баккъалла а, Иза хастаме верг а‚ сийлахь верг а ма ву'
ИбрахIимах кхеравалар дIадаьлча‚ цуьнга кхаъ а беъча‚ Тхоьца (Тхан маликашца) къийса волавелира и ЛутIин къам бахьанехь (царна Iазап  тIаьхьататтахьара бохуш, ийман дилла магара цара)
Баккъалла а, ИбрахIим эсала а‚ /нахана хуьлучу вонашна /лазаме верг а‚ /тоба дарца Деле/ дIавирзинарг а ма ву'
ИбрахIим! Дита и‚ Хьан Кхиош-кхобучун омра деана‚ духатохалур доцу Iазап царна догIуш ду
Тхан элчанаш (маликаш) ЛутIина тIебаьхкича‚ царна сингаттаме хилира иза‚ уьш бахьанехь дог гатделира цуьнан (шен къомо царна зен дан кхоьруш)‚ цо элира: 'ХIара хала де ду!'
Цунна тIедеара цуьнан къам (цуьнан къоман нах)‚ сихха цунна тIебирзира уьш /хьешашца ирчаниг леладайта шайга, бохуш/‚ хьалха а бара уьш къинош деш. Цо (ЛутIас) элира: 'ХIай сан къам! Кхузахь сан мехкарий бу‚ уьш мелхо а цIена бу шуна /маре бига/. Делах кхерийша‚ сийсаза ма вейша со сан хьешашна гергахь! Шух цхьа а кхетаме стаг вац?!'
Цара элира: 'Хьуна хууш ма дара‚ хьан мехкаршца тхан гIуллакх дац‚ хьуна ма хаьа‚ тхуна хIун деза'
Цо элира: 'Шуьца /къовса/ ницкъ белар-кха сан‚ онда гIортор елар-кха тIетовжа'
Цара (маликаша) элира: 'ХIай ЛутI! Тхо хьан Кхиош-Кхобучун элчанаш ду‚ цкъа а хьуна /зен дан/ тIекхочур бац уьш. Хьайн доьзалца буьйса дакъошка йирзича, новкъа вāла. Тхьа ма хьожийла шух цхьа а (и ирча зап цагархьама), хьан зуда  йоцург. Баккъалла а, цуьнга а кхочур ду цаьрга  кхаьчнарг. Царна тоьхна хан – Iуьйре ю. Гергахь яц ткъа Iуьйре?'
Тхан омра кхаьчча‚ Оха цуьнан (ЛутIин юьртан) лакхенах  лахе йира‚ Оха царна тIе дагийначу лаьттан тIулгаш тделхийра,
Билгалдаьхна хилла долу хьан Кхиош-Кхобучун гергахь. /Массо а/ зуламхошна гена дац и (иштта таIзар хила). (Хьан къомана генахь ма яц и церан Дала йохийна ярташ, хIай Мухьаммад)
Мадъянашка а церан ваша ШуIайб /вахийтира Оха/. Цо элира: 'ХIай сан къам! цхьана Далла – Аллахна Iибадат де‚ И воцург кхин дела вац шуна. Юстар а‚ озар а эша ма де. Суна гуш ду шу диканехь‚ со кхоьру шу /эрчаллица/ юкъаозор долчу дийнан Iазапах
ХIай сан къам! Кхочушде юстар а‚ озар а нийсонца‚  лаха ма е нахана шайн хIуманаш‚ ма лелалаш лаьттахула, боьханиг даржош
Делана гергахь бухадуьсурш дика ду шуна, шу муъмин/нах/ делахь‚ со ма вац шуна  лардархо'
Цара элира: 'ХIай ШуIайб! Хьан дино (ламазо) омра до хьоьга тхан дайша шена Iибадат дийриг тхоьга дитийта я тхешан бахамех тхайна луург дан? Баккъалла а, хьо собаре а‚ нийсачу кхетамехь а ма ву'
Цо элира: 'ХIай сан къам! Гой шуна‚ со хиллехь сан Кхиош-Кхобучуьнгара билгалонна тIехь‚ Цо Шегара тхдика рицкъ делла суна. Суна ца лаьа шух къаста айса шуна магош доцчунна тхь. Со деккъа тодан лууш /шун хьал/ ву сайн ницкъ ма - кхоччу. Сан кхиам Делаца бен бац. Цунна тIетевжина со. Цунна тIе а воьрзу со /тоба дарца/
ХIай сан къам! Соьца эгIаро даллане а тIе ма доуьйтийла шуна Нухьан къомана а‚ я ХIудин къомана а, я Салихьан къомана а тдеънарг. ЛутIин къам а шуна дукха генахь а ма дац
Шайн Кхиош-Кхобучуьнга гечдар деха‚ тIаккха тōба де Цуьнга. Баккъалла а, сан Кхиош-Кхобург къинхетаме верг а‚ Шена /Шен халкъ/ дезаш верг а ма ву'
Цара элира: 'ХIай ШуIайб! Ахь дуьйцучух дукхадолчух тхо кхеташ ма дац‚ тхо хьо тхайлахь ледара хеташ ма ду. И  хьан гергарнаш бацахьара, Оха тIулгаш диттина хир ма дара хьуна‚ хьо тхуна /кхин эццара/ хьомсара а ма вац'
Цо элира: 'ХIай сан къам! Ткъа сан гергарнаш безо бу шуна Делал? Аш Иза-м шайн букъа тIехьахь ма вити?! Баккъалла а, сан Кхиош-кхобург аш дийриг /Шен лманца/ юкъалоцуш ма ву
ХIай сан къам! Шайга далург де аш‚ аса а дийр ду /сайга далург/. ТIаьхьа хуур ду шуна‚ муьлхачунна тдогр ду и сийсазвеш долу Iазап‚ мила ву харцлуьйш верг! Хьежа! Со а шуьца цхьана хьоьжуш верг ву'
Тхан омра деъча‚ Оха кIелхьарваьккхира ШуIайб а‚ цуьнца ийман диллинарш а Тхайгарчу къинхетамца. Зулам динарш маьхьаро схьалецира‚ шайн цIеношкахь бертал- беттабелла Iуьйренга бевлира уьш
Цигахь ца баьхча санна /бисира уьш/. Хьовсал! Белла бовла и мадъянаш‚ Самудаш белла бовларе терра
Муса вахийтира Оха Тхешан аяташца а‚ билгалчу делилаца а
ФирIавна а‚ цуьнан элашна а т – ФирIавнан гIуллакхна тIаьхьахIиттина бара уьш. ФирIавнан омра нийса ма дацара!
Шен къомана хьалхавер ву и къематдийнахь‚ цо буьгур бу уьш цIерга. Ма вон чугIойла ю уьш /шена/ чулохкург!
Кхузахь (дуьненахь) а неIалт хьаьрчира царах‚ къематдийнахь а /хьаьрчар ду/. Ма вон 'совгIат' ду-кх и ша кхочучунна!
Уьш – яртийн хабарех ду‚ Оха дуьйцу уьш хьоьга. Царах лаьтташ ерг ю‚ /ялта санна/ хьаькхнарг а ю
Оха зулам ца дина царна‚ хIетте а, шаьш шайна зулам дина цара.  Дела а витина, шайга кхойкхуш болчу деланаша хIумманах а кIелхьар ца бехира уьш хьан Кхиош-Кхобучун омра  деъначул тIаьхьа. Цара сов ца бехира уьш хIаллакхиларца бен
Иштта ду хьан Кхиош-Кхобучун /зуламхой Iазапаца/ схьалацар‚ Ша зуламе йолу ярташ /Iазапаца/ схьалоцуш. Баккъалла а, Цуьнан схьалацар – чIогIа лазош ду-кх
Баккъалла а, цу чохь делил ма ду ша эхартан Iазапах кхийринчунна‚ и де ду шена тIе нах гулбийр долу‚ и де ду ша гун долу
Оха тIаьхьатоттур ма дац и ягарйинчу (къастийначу) ханна бен
И де деъча, сино къамел дийр дац Цуьнан пурбанца бен. Царах декъазниг а хир ву‚ ирсениг а хир ву
Дакъазабевлларш – уьш цIергахь хир бу‚ царна цигахь  узарш а, мохь хьекхар а ду
Гуттар лаьттар болуш бу уьш цу чохь, стигланаш а, латта а мел ду‚ хьан Кхиош-Кхобучунна луъучулла. Баккъалла а, хьан Кхиош-Кхобург /даима/ деш ма ву Шена луург
Амма ирсе хилларш – бешахь хир бу‚ цу чохь гуттаренна буьсур болуш бу уьш, стигланаш а‚ латта а мел ду‚ хьан Кхиош-Кхобучунна   луъучулла‚ ша хедар доцу совгIат а хилла
Хьо шеконехь ма хилалахь хIокхара Iибадат дечух. Цара Iибадат деш ма дац хьуна хьалха шайн дайша ма-дарра бен. Баккъалла а, Оха царна кхачор ма ду шайн /Iазапан/ дāкъа, ца эшадеш
Мусага жайна делира Оха‚ цу чохь а хилпалонаш хилира церан. Хьан Кхиош-Кхобучуьнгара дош хьалха ца даьллехьара, царна юккъехь кхиэл йина хир яра. Баккъалла а, уьш оцунах чгчу шеконехь ма бу
Баккъалла а, хIоранна хьан Кхиош-Кхобучо  бекхам бийр ма бу шен Iамалашка хьаьжжина. Баккъалла а, Иза цара дийриг дика хууш верг ву
Нисло‚ хьайга омра ма- дди‚ хьо а, хьоьца цхьана ша тōба динарг а‚ /Делан дозанех/ тIех ма довла. Баккъалла а, Иза аш дийриг гуш ма ву
Зулам диначарна тIе ма тийжа – /жоьжахатин/ цIаро схьалоцур ду шу‚ Дела воцург доладийраш бац шуна‚ тIаккха шуна гIо дийр дац
Ламаз хIоттаде дийнан шина юьхьехь /ьйранна а, суьйранна а/‚ буьйсанах  цхьадолчу  сахьташкахь а. Баккъалла а, дикчу Iамалша дIайоху вон Iамалш. Иза – дагадаийтар ду дагадоуьйтучарна
Собар де‚ баккъалла а, Дала эша ца йо дика Iамалш ечеран ял
Хиллехьара-кха шул хьалха хиллачу тIаьхьенах бухадуьсучун дай‚ шаьш /нах/ духатухуш лаьттахь дечу буьйхачух. Оха шаьш царах  кIелхьарбаьхначарах цхьа кIеззиг берш бен бацара-кха уьш. Зулам динарш тIаьхьабезира шайна делла хиллачу /хазчу/ хьолана‚ уьш хилира къинош деш берш
Хьан Кхиош-Кхобург ца хилира зуламца ярташ хIаллакьеш, церан бахархой дика Iамалш еш а болуш
Хьан Кхиош-Кхобучунна лиънехьара‚ нах цхьана /бусалба/ умматах хилийтина хир бара Цо. Уьш (дукха болу нах) дIа ца туьлу /бусалба динна/  хилпало ечарах
Хьан Кхиош-Кхобучо шайх къинхетам бинарш  бен. Оцуьнан (къинхетаман) дуьхьа Цо уьш кхоьллина. Кхочушхили хьан Кхиош-Кхобучун дош: ' Юзур ма ю Ас жоьжахати /шайтнна  тьхьахттинчу/ жинех а‚ нахах- массарех а'‚ аьлла долу
Дерриг а дуьйцу Оха хьоьга элчанийн хабарех хьан дог шеца Оха чIагIдеш дерг. Цу чохь деана хьоьга бакъдерг а‚ хьехам а‚ муъмин нахана дагадаийтар а
Ахь āла цатешачаьрга: ' Аш е шайн мал  шайна ма хеттара, Оха а йийр ю /тхешан мал тхайна ма хеттара/
Хьовса‚ тхо а хьовсур ду!
Делан ю стигланийн а‚ лаьттан а къайле. Цуьнга дIадоьрзу массо а гIуллакх‚ Цунна Iибадат де‚ Цунна тIетовжа. Хьан Кхиош-Кхобург тергал ца деш вац аш дийриг
Алиф-лам-ра. ХIорш къегинчу жайнин аяташ ду
Баккъалла а, Оха доссийна и  Къуръан  ьрбийн /маттахь/‚ шу хьекъале хила там бара
Оха дуьйцу хьоьга уггар хаза хабарш хьоьга ваьхьица хIара Къуръан даийтарца, цул хьалха хьо цахуучарах хиллехь а
Хьахаде: Юсуфа ма элира шен дега /ЯIкъубе/: 'Дада‚ суна ги цхьайтта седа а‚ малх а‚ бутт а‚ суна ги уьш сайна сужуд деш'
Цо (ЯIкъуба) элира: 'ХIай сан жима кнт,  и хьайна гинарг ма дийцалахь хьайн вежаршка – мекарло йийр ю хьуна цара.  Баккъалла а, шайтIа адамна билггал мостагI ма ду
Иштта хьан Кхиош-Кхобучо хоржур волуш ву хьо‚ хьуна Iамор долуш ду Цо хилларш тидан‚ Шен ниIмат хьуна кхочушдийр долуш ду Цо‚ ЯIкъубан доьзална а‚ Ша хьалха хьан дайшна ИбрахIимна а‚ Исхьакъна а кхочушдина хиларе терра. Баккъалла а, хьан Кхиош-Кхобург хууш верг а ву‚ хьукма /нийса/ деш верг а ву'
Юсуфехь а‚ цуьнан вежаршкахь а делилаш ма хилира хоттучарна
Цара ма элира: 'Юсуф а‚ цуьнан ваша а дукхабеза вайн дена вайл‚ ткъа вай цхьа тоба ма юй‚ баккъалла а, и вайн да билггалчу тилар чохь ву-кх
Вē Юсуф я /кхечу/ махка дIакхосса – шун ден юьхь шуна тIейоьрзур ю‚ цул тIаьхьа дика къам хир шу (тōба дийр ду аш-тIаккха гечдийр ду шуна Дала')
Царах олучо элира: 'Ма вē Юсуф‚ гIу чу кхосса и – дIабоьлхуш болчарах цхьаболчара схьавоккхур ву‚ шаьш деш хиллехь' /и гIуллакх де/
Цара элира: 'ХIай тхан да! Ахь хIунда ца вуьту Юсуф тхох тешна‚ тхо цунна хьехамчаш ма дуй!
Ваийтахь и тхоьца кхана – самукъадоккхур шена‚ ловзур шена‚ оха и Iалашвийр ма  ву'
Цо (ЯIкъуба) элира: 'Сан сагатлур ма ду аш и двигча‚ со кхоьру и барзо ваарна, аш цуьнан терго а ца еш'
Цара элира: 'И барзо ваахь – тхо цхьа тоба ма юй‚ тIаккха тхо, баккъалла а, эшнарш хир ма дара'
ТIаккха цара и двигча‚ церан барт хилира и гIу чу кхосса. Оха хаийтира цуьнга (Юсуфе) ваьхьица: ахь  дуьйцур ма ду цаьрга и цара динарг, царна и дагахь а доцуш
Уьш баьхкира шайн да волчу сарахь, белха а боьлхуш
Элира: 'Хй тхан да! Тхо дахара /довдарехь я Iад кхоссарехь/ къийса а луш, Юсуф тхешан хIуманашна уллохь витира оха‚ тIаккха и барзо виира. Хьо тхох тешар волуш вац, тхо бакълуьйш хиллехь а'
Уьш баьхкира цуьнан (Юсуфан) куча тIехь харц цIий долуш. Цо (ЯIкъуба) элира: 'Шайн синоша цхьа вониг хаздина шуна. Собар ду-кх хаза дерг.  Дела ву-кх Шега гIо дēха хьакъ верг /кху/ аш хIотточу сурта тIехь'
Цхьа лелаш йолу тоба еара‚ цара вахийтира шайн хи кхоьхьуш верг‚ цо шен ведар охьадахийтира- элира: 'Кхаъ бу! ХIара кIант ву!' Цара (Юсуфан вежарша) хьулдира и (Юсуфан гIуллакх – и шайн ведда лай ву аьлла), цунах йохка-эцаран хIума а йина. Дела хууш верг ма ву цара лелош дерг
Цара (вежарша) воьхкира и кIеззигчу мехах – цхьа массийта дирхIамах. Цунах  уьш хилира кIеззиг хIуманах тоам бечарах
Мисрарчу и эцначо шен зудчуьнга элира: 'Хазделахь цуьнан Iар‚ вайна пайда бан мега цо‚ я вай ваьшна кIант вийр ву цунах'. Иштта Оха чIагIвира Юсуф лаьтта тхь‚  цунна хилларш тида Iамадархьама а. Дела Шен гIуллакха тIехь толам боккхуш ву‚ делахь а, дукхах болчу нахана ца хаьа-кх
Иза гметтахьттича, Оха цунна хьекъалалла а‚ Iилма а делира. Иштта бекхам бо Оха дикачарна
Иза (Юсуф)  шен  хсамехь волу зуда и  Iехо гIоьртира‚ цо неIарш дIа а къевлина‚ элира: 'Схьавола!' Цо (Юсуфа) элира: 'Дала ларвойла!  Баккъалла а, иза (хьан майра) сан эла ву‚ цо сан Iар хаздина‚ баккхийбийр бац зуламхой'
Цуьнан оцуьнга (Юсуфе) безам бахнера, ткъа цуьнан а оцуьнга (зудчуьнга ) безам бахнера, шен Кхиош-Кхобучуьнгара делил ца гинехьара /зина дийр дара цо/. Иштта /дира Дала/ цунах вониг а‚ боьханиг а дIадаккхархьама. Баккъалла, и Тхан цIенчу лех ву
И  ший а хьалхадāла  къуьйсуш, неIаре  сихделира‚ цо (Зулейхас) цуьнан (Юсуфан) коч ятIийра тIехьахула‚ неIарехь уьш тттабелира  царна  цуьнан элана. Цо (Зулейхас) элира: 'ХIун бекхам бу хьан доьзална вониг луучунна: я и набахти чу ца воьллича‚ я лазош долу Iазап бен (ца дича)?'
Цо (Юсуфа) элира: 'И гIоьртира со Iехо'. Цуьнан (Зулейхин) гергарчарах цхьана тешо тешалла дира: 'Нагахь санна цуьнан коч хьалхахула яьттIа елахь – и бакъ ю‚ ткъа иза харцлуьйчарах ву
Нагахь санна цуьнан коч тIехьахула яьттIа елахь – и харц ю‚ ткъа иза бакълуьйчарах ву'
Шена цуьнан коч тIехьахула яьттIа гича‚ цо (майрачо) элира: 'Шун (зударийн) мекарлонах ду-кх хIара‚ баккъалла а, шун мекарло еза-йоккха ю-кх
Юсуф‚ хьо дIаверза хIокхунах. Ткъа ахь /хй Зулейха/ хьайн къинна /дуьхьал/ гечдар деха‚ баккъалла а, хьо галъяьллачарах хили'
ГIалахь зударша элира: 'Элан зуда цхьа къонах (шен лай) шеца Iехо гIиртира‚ цуьнга болу безам чг дагчу бахна цуьнан. Баккъалла а, вайна ма го и билггалчу тилар чохь хилар'
Шена церан мекарло хезча‚ цо царна тIе /цхьаъ/ вахийтира. Царна дтевжийлаш а кечйира‚ царах хIоранга  урс а делира‚ тIаккха элира /Юсуфе/: 'Гучувала царна!' Шайна и гича, цара и вазвира‚ шайн куьйгаш хедийра‚ элира: 'Дала лардойла! ХIара адам а дац! ХIара сийлахь малик ду!'
Цо (Зулейхас) элира: 'И ву-кх шуна аш суна ша бахьанехь бехкаш дехкинарг! Со и Iехо ма гIоьртира – и чIагIвелира. Ас шега омра деш дерг цо ца дахь‚ набахти чу вуллур ву и‚ и хир ву сийсаза болчарах'
Цо (Юсуфа, Деле доьхуш) элира: 'Со Кхиош-Кхобуш волу Дела‚ набахти  дукхахо  еза суна цара со шена (къинна) тIекхойкхучул‚ церан мекарло Ахь сох дIа ца яккхахь‚ со царна тIевоьрзур ву – тIаккха со жехIал нахах хир ма ву'
Шен Кхиош-кхобучо жоп делира цунна‚ цунах дIаяьккхира церан (зударийн) мекарло. Баккъалла а, Иза хезаш верг а ву‚ хууш верг а ву
Шайна делилаш гинчул тIаьхьа, церан ойла хилира и цхьана ханна набахти чу волла
Цуьнца цхьана набахти чоьхьавелира ши къонах. Цу шиннах цхьаммо элира: 'Суна суо го айса чагIар доккхуш'. Вукхо элира: 'Суна суо го сайн коьрта тIехь айса кхаллар кхоьхьуш‚ и олхазарша даа дууш. Дийца тхуна и тидарх. Баккъалла а, тхуна хьо го дикачарах'
Цо элира: 'Шушинна тIе шуна баош болу кхача кхочур ма бац ас шуна цуьнан тидарх дуьйцуш бен и шуьга кхачале. И ду шуна сан Кхиош-кхобучо суна Iамийначух. Ас дитина ша Делах цатешачу‚ ша эхартана керста долчу къоман дин
Со тIаьхьаваьзна сан дайн ИбрахIиман‚ Исхьакъан‚ ЯIкъубан динна. Тхан ца хилла цхьана а хIуманца Делаца накъост лацар. И Делан комаьршаллах ду тхуна а‚ нахана а. Делахь а, дукхахболчу наха баркалла ца олу
ХIай сан набахтин ши накъост! Тайп-тайпана делий бу дика я Ша цхьаъ волу‚ нуьцкъала волу АллахI-Дела ву?
И воцчунна аш шайна Iибадат дийриг еккъа цIерш ма ю‚ аш шаьш а, шун дайша а техкина йолу‚ цаьрца цхьа а делил Дала доссийна ма дац. Хьукма Делан бен ма дац. Цо омра дина, Шена бен Iибадат ма де‚ аьлла. И ду мехала дин‚ делахь а, дукхахболчу нахана ца хаьа-кх
ХIай сан набахтин ши накъост! Шушиннах цхьамма  шен элана чагIар малор ду‚ ткъа важа ирхъуллур ву‚ цуьнан коьрта тра /меженаш/ олхазарша йуур ю. Кхочушхили гIуллакх‚ аш шех лаьцна хоьттуш долу'
Цо элира шена царах кIелхьарвер ву хетачуьнга: 'Хьайн элана гергахь со хьахавелахь'. ШайтIано дицдалийтира цунна шен эле и хьахавар. ТIаккха и висира набахти чохь цхьа масийтта шарахь
/Мисран/ паччахьо элира: 'Суна го ворхI берстина етт ворхI озачара  бууш‚ ворхI баьццара кан‚ кхиберш - бакъабелла. ХIай элий! Тидал  суна сан гIан, шаьш гIенаш туьдуш хиллехь'
Цара элира: 'Вовшах ийна гIенаш дара уьш-м. Тхо /иштта/ гIенаш тида хууш дац'
Цу шиннах кIелхьараваьллачо элира‚ цхьа хан яьлча дагадеара цунна: 'Ас дуьйцур ду шуна иза тидарх‚ со вахийта /гнаш туьдург вало/'
Юсуф! ХIай бакълуьйш верг! Сацам бе тхуна /гIан тидарца/ ворхI берстинчу  аттах‚ ворхI  озачо шаьш бууш болчу‚ ворхI баьццарчу кенах а‚ кхиболчу бакъабеллачарах а. Со юхаверза магара нахана тIе‚ царна хаа а магара'
Цо (Юсуфа, гн туьдуш) элира: 'ВорхI шарахь тIеттIа аш дика ялта дуьйр ду‚ шаьш чудерзийнарг – диталаш иза кенашкахь, шаьш дуур долу /цхьа/ кIеззиг доцург
ТIаккха цул тIаьхьа ворхI хала (шо) догIур ду: цара дуур ду аш царна хьалха кечдинарг, аш Iалашдер долчух /цхьа/ кIеззиг  доцург
ТIаккха цул тIаьхьа цхьа шо догIур ду‚ шена чохь нахана алссам догIа догр долуш‚ шена чохь цара (наха) доккхур долуш /чагр а, мутт а, даьтта а/'
Паччахьо элира: 'Суна тIевалаве иза (Юсуф)'. Шена тIевахийтинарг веъча‚ цо (Юсуфа) элира: 'Хьада, юхаверза хьайн элана тIе‚ хатта цуьнга: 'ХIун бāла бу шайн куьйгаш хедийнчу зударийн (хн хилира щайн куьйгаш хедийначу зударех)? Баккъалла а, сан Кхиош – Кхобург церан мекарлонаш хууш ма ву'
Цо (эло) элира /зударшка/: 'ХIун гIуллакх дара шун‚ шу и Юсуф Iехо гIертар?' Цара элира: 'Дала лардойла! Тхуна ца хии цунах цхьа а вониг'. Элан зудчо элира: 'ХIинца гучадаьлла бакъдерг. Со гIоьртира и Iехо‚ и бакълуьйчарах ву
Иза /олу ас/ – цунна хаархьама ас шена къайлаха тешнабехк бина цахилар, Дела а вуйла нис ца еш тешнабехк беш болчеран мекарло
Ас цIан ца до сан са‚ баккъалла а, сино вониг хьоьху сан Кхиош-кхобучо къинхетам бинарг доцург‚ баккъалла а, сан Кхиош-кхобург гечдийриг а ву‚ къинхетаме верг а ву'
Паччахьо элира: 'Суна тIевалаве иза. Ас сайна /гIоьнча/ вуьтур ву иза'. Цуьнца шен къамел хилча‚ цо элира: 'Хьо тахана тхуна гергахь чIогIа верг а ву‚ тешаме верг а ву'
Цо (Юсуфа) элира: 'Со махкан хазнашна тIехIоттаве‚ со Iалашдийриг а ву‚ хуург а ву'
Иштта чIагIвира Оха Юсуф махкахь‚ шена луучохь ваха охьа а хууш. Тхан къинхетамах кхиаво Оха Тхайна луург‚ дикачеран ял ца эшайо Оха
Ткъа баккъалла а, эхартан ял дика ю ийман диллинчарна‚ /Делах/ кхоьруш хиллачарна
Юсуфан вежарий баьхкира‚ и волчу чоьхьа бевлира уьш‚ цунна уьш бевзира‚ царна иза ца вевзира
Ша уьш шайн гIирсаца кечбинчул тIаьхьа‚ цо элира: 'Шайн ден агIорхьара /кхечу нанас вина/ волу шайн ваша валаве суна тIе. Шуна ца го: ас нийса кхочушбо барам‚ со шена /шу/ тIедуссучарах диканиг ву
Аш суна и ца валавахь – шуна барам бац сан гергахь‚ суна герга ма дуьйлалаш'
Цара (Юсуфан вежарша) элира: 'Оха шен дегара Iехийна валор ву иза. Баккъалла а, Оха /кхочуш/дийр ду'
Шен ялхошка цо (Юсуфа) элира: 'Церан хIуманаш шайн кираний чу дIаехка: шайн доьзална тIебирзича, царна уьш йовза мегара‚ уьш юха схьа бан мегара'
Шайн дена тIе юхабирзича, цара элира: 'ХIай дада! /КIан/ барам духатоьхна тхох‚ и тхан ваша ваийта тхоьца – барам бийр бу оха‚ тхо цунна лардархой хир ду'
Цо (ЯIкъуба) элира: 'И шух тешна вуьтур варий ас‚ хьалха цуьнан ваша шух тешорах терра? Дела ву-кх дика лардархо. И ву-кх уггар къинхетаме верг'
Шайн киранаш схьадиллича‚ царна карийра шайн хIуманаш шайга юхаяийтина. Цара элира: 'ХIай дада! ХIун лоьху вай? Вайн хIуманаш юхаяийтина вайга! Вайн цIийнан охIла а кхобур яра юучуьнца‚ тхан ваша а Iалашвийр вара‚ алсамбоккхур бара Оха барам цхьана эмкална. И барам атта бу-кх'
Цо (ЯIкъуба) элира: 'Ас ванне а воуьйтур ма вац и шуьца‚ аш суна Делаца чIагIо ца яхь, шаьш суна схьавалор ву иза‚ аьлла‚ шайх цхьа хIума ца хилахь'. Цара шена дуй биъча‚ цо элира: 'Дела ву-кх вай дуьйцучунна векал (теш)'
/ЯIкъуба/ элира: 'ХIай сан кIентий! Цхьана неIарехула чу ма гIолаш. Тайп-тайпана неIаршкахула чу гIолаш. Шу хIумма кIелхьардаха ца ло суна Делера. Хьукам Цуьнгахь бен дац. Цунна тIетевжина со. Цунна тIетевжийла шаьш тевжаш берш'
Уьш чу баьхкича, шайн дас шайга омра динчухула, и ца хиллера царах Делера хIумма кIелхьарадаккха‚ деккъа ЯIкьубан шегахь цхьа хьашт бен – цо и кхочушдира. Баккъалла а, и Iилма долуш верг ву Оха шена Iамийначунна. Делахь а, дукхахболчу нахана ца хаьа-кх
Уьш Юсуф волчу чу баьхкича‚ цо шен ваша шена тIеийцира‚ элира: 'Баккъалла а, со хьан ваша ву. Ахь са ма хьийзаде цара деш хиллачуьнца'
Ша царна кечбинчул тIаьхьа церан кечам‚ шен вешин мохьа чу кад биллира цо. ТIаккха кхойкхучо кхайкхира: 'ХIай ковра (къепал)! Шу къуй ду!'
Цара (вежарша) элира‚ шаьш царна тIебаьхкина: 'ХIун яйна шун?'
Цара элира: 'Паччахьан кад байна тхан‚ и схьабеъначунна цхьана эмкалан мохь бу. Ас дош ло цунна тIера'
Цара (вежарша) элира: 'ВаллахIи‚ шуна ма-хаъара‚ тхо лаьттахь вониг дан даьхкина ма дацара‚ къуй ма дацара тхо'
Цара элира: 'ХIун бекхам хир бу цуьнан‚ нагахь санна шу харцлуьйш хиллехь?'
Элира /вежарша/: 'Цуьнан бекхам – шен мохьа чохь и карийнарг – и ша ву цуьнан бекхам. Иштта бекхам бо оха зуламхошна'
И волавелира /яйна хIума лаха/ церан киранашкара шен вешин киранал хьалха‚ тIаккха и /кад/ схьабаьккхира цо шен вешин киранна чуьра. Иштта хIилла мийра Оха Юсуфна. Шен ваша схьалоцийла (бухасацойла) дацара цуьнан /иштта а бен/ паччахьан динехь, Далла лиъча а бен. Тхайна луург даржашкахь лакхавоккху Оха. Массо  шегахь  Iилма долчунна тIехь а Iилма дерг ву Иза /Дела/
Цара элира: 'Цо лачкъийна белахь‚ хьалха цуьнан вашас а лачкъийра'. И шегахь хьулдира Юсуфа‚ царна гучу ца даьккхира‚ элира /ша-шега/: ' Шу ду-кх /тхол/ вуно вочу хьолехь.  Дела дика хууш ву-кх аш хттош долу сурт'
Цара элира: 'ХIай веза эла! Цуьнан да ву воккха къена стаг‚ тхох цхьаъ бухасацавехьа цуьнан метта‚ тхуна хьо дикачарах гуш ма ву'
Цо элира: 'Дала лардойла Оха тхешан хIума шегахь карийнарг бен сацацаварх! ТIаккха тхо зуламхой хир ма дарий'
Шаьш цунах дог диллича‚ вовшашца дагабуьйлуш шаьш бисира уьш. Царах воккхачо элира: 'Шуна хаьий шайн дас шайга Делаца чг яйтина хилар‚ аш хьалха Юсуфан хьокъехь  ледарло ялийтира. Со хIокху лаьттара  (махкара)  дIагр вац сан дас суна пурба лахь бен‚ я Дала суна хьукма дахь бен. Иза хьукма дечарах диканиг ву
Шу юхадерза шайн дена тIе‚ аш āла: 'Дада! Хьан кIанта къола дина‚ Оха тешалла дина ма дац тхайна хууш хиллачух бен‚ тхо ца хилла къайлах дерг лашдеш а (тхуна ца хаьа къайлах дерг)
Хатта хьайна тхо  хиллачу юрте а‚ тхо шеца даьхкинчу ковре а. Баккъалла а, тхо бакълуьйш дерш ма ду-кх'
Цо (ЯIкъуба) элира: 'ХIаъ! Шун синоша цхьа гIуллакх хаздира шуна. Собар ду-кх /суна/ тх дика. Дала уьш берриге  а схьабало мега суна. Баккъалла а, Иза – хууш верг а ву‚ хьукма /нийса / деш верг а ву-кх'
Царах дIавирзира иза‚ элира: 'Ма лазам бу-кх соьгахь Йусуф бахьанехь'. Сингаттамна  кIайбелира цуьнан бьргаш. И сатухуш вара
Цара (ЯIкъубан гонахь болчара) элира: 'ВаллахIи‚ Юсуф вуьйцучура хьо соцур ма вац хьуо цомгуш хиллалц я хIаллакхиллалц'
Цо  (Яъуба) элира: 'Ас Деле балхабо сайн бāла а‚ сайн гIайгIа а‚ со хаьа  Делера шуна цахуург а
ХIай сан кIентий! ГIо‚ ткхиалаш Юсуфах а, цуьнан вешех а /хиллачунна /. Делан къинхетамах дог ма диллалаш. Делан къинхетамах дог дуьллур ма дац /Делах/ цатешачу къомо а бен'
Шаьш и (Юсуф) волчу баьхкича‚ цара элира: 'ХIай веза эла! Тхо а‚ тхан /цIийнан/ охIла а гйгно лаьцна. Тхо даьхкина цхьа кIезг-мезг /йохка/ хIуманаш йохьуш – кхачам боллуш барам лохьа тхуна‚ сагIа а лохьа тхуна. Дала ял лур ма ю сагIа лучарна'
Цо (Юсуфа) элира: 'Шуна хиъний‚ шаьш хIун дира Юсуфана а‚ цуьнан вешина а‚ шаьш жехIал долуш?'
Цара элира: 'Баккъалла а, хьо вуй Юсуф?!'. Цо элира: 'Со Юсуф а ву, хIара сан ваша а ву. Дала къинхетам бина тхох. Баккъалла а, /Делах/ кхоьруш верг а‚ собар деш верг а /декъал ву-кх/. Баккъалла а, Дала ца эшайо дикачеран ял'
Цара элира: 'ВаллахIи‚ Дала тхол вазвина хьо‚ тхо хилла-кх гIалатдевлларш!'
Цо элира: 'Бехк ца боккху шуьга тахана. Дала гечдийр ду шуна. Иза уггаре къинхетаме верг ма ву
Дуьло‚ дг хIара сан коч а эций,  сан ден юьхь т таса и – бIаьрса юхадогIур ду цуьнан. Берриге шайн  доьзал балош, суна тIе дуьйла'
Ковра (къепал) араяьлча‚ церан дас (ЯIкъуба) элира: 'Баккъалла а, Юсуфан хьожа йогIуш ву-кх со‚ аш со Iовдал  ма ларахьара'
Цара элира: 'ВаллахIи‚ хьайн  хьалхалерчу тилар чохь ву-кх хьо!'
Кхаъ боккхург  веъча, цо и (Юсуфан коч) тесира цуьнан (ЯIкъубан) юьхь т – цуьнан бIаьрса юхадеара‚ цо элира: 'Ас ца аьллера шуьга: суна Делера шуна цахуург а хаьа'
Цара элира: 'Тхан да! Тхан къиношна (Деле) гечдар дехахьа тхуна‚ тхо хилла-кх гIалатдевлла'
Цо элира: 'ТIаьхьа доьхур ду ас сан Кхиош-Кхобучуьнга шуна гечдар. Баккъалла а, Иза – гечдийриг а ву‚ къинхетаме верг а ву'
Уьш Юсуф волчу чубаьхкича‚ шен да-нана марадоьллира цо‚ элира: 'Чоьхьа довла Мисра‚ Дала мукъалахь‚ маьрша (цхьа а кхерам а боцуш)!'
Шен да-нана паччахьан гнта т /шена улло/ хьалабехира цо‚ уьш цунна /сий деш/ сужуде бахара. Цо элира: 'Дада‚ хIара ду-кх суна хьалха гинчун (гнан) тидар‚ сан Кхиош-кхобучо бакъдина иза‚ соьца дика хили Иза– со араваьккхи набахти чуьра‚ шу схьадалийна гIум-арара шайтIано суна а, сан вежаршна а юкъа дов тесначул тIаьхьа. Баккъалла а, сан Кхиош-Кхобург тIех тIекаре ву-кх Шена луучуьнца. Иза хууш верг а ву‚ хьукма /нийса / деш верг а ву
Со Кхиош-кхобуш волу сан Дела‚ Ахь паччахьалла а делла суна‚ хилларш-хиндерш (гнаш) тида а Iамийна Ахь со. Стигланаш а‚ латта а кхоьллинарг – Хьо ву-кх сан доладийриг дуьненахь а‚ эхартахь а. Ахь со валийталахь бусалба а волуш‚ Ахь со тохалахь дикачарах!'
И хьуламехь долчу хабарех ду‚ Оха хьоьга /хIай Мухьаммад/ хоуьйтуш ваьхьица. Хьо вацара  цаьрца цара  шайн гIуллакхна тхь барт беш, шаьш /Юсуф шен дех дкъасто / мекарло еш болуш
Дукхахболу нах, хьуна мел лиъча а, тешар бац /Делах/
Ахь цаьрга цу тIехь мах ца боьху. Иза беккъа хьехам бу–кх Iаламашна!
Стигланашкахь а‚ лаьттахь а мел дукха Iаламатех тIехбовлу уьш‚ царах дIабоьрзуш /ойла ца еш/
Царах дукхахберш Делах ца теша, шаьш /Цуьнца/ накъост лоцуш а бен
Уьш тешна бу-те шайна тIе Делан Iазапан шаршу  ткхуллург  цахиларх‚ я цIеххьана шайна тIе сахьт хттарх‚ шайна хаа а ца луш?
Ахь āла: 'ХIара бу сан некъ‚ ас Деле кхойкху‚ билгала долчу Iилманна тIехь ву со а‚ суна тIаьхьахIоьттинарг а‚ вочух цIена ву и Дела‚ со ма вац /Делаца/ накъост лоцучарах'
Хьол хьалха а ярташкарчу   нахах божарий бен ца бахийтира Оха‚ шайга ваьхьица Оха хаам луш. Ткъа уьш ца лелара лаьттахула‚ уьш ца хьаьвсира‚ муха хилла шайл хьалха хиллачеран тIаьхье? Эхартан цIа дика ма ду /Делах/ кхийринчарна. Шу хьекъале ца хуьлу?
Элчанаша дог диллинчул тьхьа‚ царна шаьш харцбина бевлла моьттинчул тьхьа‚ Тхан гIо догIура цаьрга‚ кIелхьарбовлура Тхуна /клхьарабаха/ луурш. Тхан ницкъ бухатухур ма бац къинош динчу нахах
Царах лаьцна дийцар чохь хьехам хилла хьекъал долчарна. И хилла дац кхоьллина хабар – и ду шел хьалха хилларг бакъдар а‚ массо а хIуманан къастадар а‚ нийса некъ а‚ къинхетам а тешаш болчу нахана
Алиф-лам-мим-ра. ХIорш жайнин аяташ ду. Хьоьга хьан Кхиош-Кхобучуьнгара доссинарг – бакъдерг ду‚ делахь а, дукхахболу нах ца теша
Дела ву ша стигланаш аййинарг шуна гуш гртораш а йоцуш‚ тIаккха ша дIанисвелла Иза Iарша тIехь. Малх а‚ бутт а муьтIахь бина Цо /Шен лен гллакхашна/ – дерриге  дIасалела /шен/ тоьхначу хене. ГIуллакхна урхалла до Цо‚ аяташ билгалдоху Цо. Шу шайн Кхиош-Кхобучунна дуьхьалкхетарх /доггах/ теша мегар-кха
Иза ву латта даржийнарг‚ цу тIехь лаьмнаш а‚ хиш а хилийтинарг‚ массо а стоьмех цунна (лаьтта) тIехь Цо хилийтина шишша тайпа. Буьйсане де хьулдойту Цо. Баккъалла а, цу чохь делилаш ду ойла ечу нахана
Лаьттахь ул-уллохь дакъош ду‚ кемсийн бошмаш ю‚ ялта ду‚ хурманаш ю цхьана ораман а‚ цхьана ораман йоцурш а‚ цхьа хи ду царна дуьллуш  дерг. Царах цхьаерш вукхарал язъйина Оха яарехь. Баккъалла а, цу чохь делилаш ду-кх хьекъал долчу нахана
Хьо цецвалахь‚ цецвоккхуш ду церан дешнаш: 'Тхох латта хилча, керлачу кхолларна чохь хир ду тхо (юха а денлур ду тхо)?' Уьш бу шайн Кхиош-Кхобучунна керстаналла динарш‚ церан логех /тесна къематдийнахь/ гьмаш (буржалш) хир ду‚ уьш /жоьжахатин/ цIеран дай бу‚ цу чохь уьш гуттар лаьттар бу
Хьо сихвеш ву цара вочуьнца дикачул хьалха. Царал хьалха а дIадахна масале таIзарш. Баккъалла а, хьан Кхиош-Кхобург Шегахь нахана гечдар долуш ву,  церан зуламашка а ца хьоьжуш. Баккъалла а‚ хьан Кхиош-Кхобург чIогIаниг а ву бекхамца
Цатешачара олу: 'Шен Кхиош-Кхобучуьнгара цхьа делил доссийнехьара цуьнга!' Хьо дIахоуьйтург ву. ХIор къоман  хьехамхо  ву
Далла хаьа хIор стечу дийнато /кийрахь/ лелорг‚ беран цIийнан гатдалар а‚ шордалар а. Массо а хIума Цунна гергахь /шен/ барамца ду
Хьуламехь дерг а‚ гучохь дерг а хууш верг а‚ воккха верг а‚ лакхаваьлларг а ву Иза
/Цу Далла/ цхьабосса ву шух дош къайладаьккхинарг а‚ и гучохь дитинарг а‚ ша буса хьуллуш верг а‚ дийнахь дIасалелаш верг а
Цунна (адамна) хьалхахула а‚ тIехьахула а цуьнца цхьаьна дсалелаш дерш ду‚ шаьш и Iалашвеш Делан омраца. Баккъалла а, Дала нахах долчух хIумма а ца хуьйцу, цара шаьш шайх дерг хийццалц. Далла нахана вониг лиъча, цунна духатохар дац‚ И воцург урхалча ма вац царна
И ву шуна кхерамций‚ догдахарций  ткъес гойтуш верг‚ Цо кхиайо еза мархаш
Цунна хастам барца тасбихь до стигал къовкъаро. Маликаша а /до Далла тасбихь/ Цунах кхерарца. Стелахаьштигаш оьхуьйту Цо‚ уьш Шена луучунна тIетуху, уьш Делан хьокъехь къуьйсуш а болуш. Иза – ницкъаца чIогIаниг ву
Цуьнга ду бакъдолчун кхайкхар. И воцчуьнга кхойкхуш берш – цхьанна а  хIуманца царна жоп лур дац цара‚ уьш тера бу хи тIе генара куьйгаш кховдинчух и шен бага кхачийта – ткъа иза ца кхочу цуьнга. Цатешачеран /шайн делашка/ кхайкхар ма дац тилар чохь бен
Далла сужуд деш ву стигланашкахь а‚ лаьттахь а мел верг, лууш а, ца лууш а. Церан IиндагIаш а /ду Цунна сужуд деш/ Iуьйранна а‚ суьйранна а
Āла /хIай Мухьаммад/: 'Мила ву стигалийн а‚ лаьттан а Эла?' Āла: 'Дела ву'. Āла: 'Ткъа, Иза а вуьтий, /Iибадат дан кхин/ накъостий лоьцу аш‚ шайн догIмашна а пайда а‚ я зен шайгахь доцу?' Āла: 'Цхьатерра вуй ткъа бIаьрзениг а‚ бIаьрсадерг а‚ я цхьатерра дуй ткъа боданаш а‚ нур а?' Я цара Далла накъостий хилийтина‚ шаьш /халкъ/ кхоьллина, Цо кхолларх терра - царна и халкъах тарделла? Ахь āла: 'Массо а хIуманан кхоллархо ву Дела. И ша цхьаъ верг а‚ ницкъ алссам берг а ву'
Цо доссийна стиглара хи – Iовраш ихира хершанашкахула шайн барамехь‚ Iовраша  дяьхьира аййелла чопа. Цара цIергахь хазаллаш я кхин хIуманаш еш ягаечух а чопа ю цунах терра. Иштта даладо Дала бакъдолчун а‚ харцдолчун а масал. Чопа эрна дIагIо‚ ткъа нахана пайда беш дерг лаьттахь дуьсу. Иштта даладо Дала масалш
Шен Кхиош-Кхобучунна жоп деллачарна хазаниг ду - (ялсамани). Цунна жоп цаделлачарна лаьттахь мел дерг хилча а‚ цуьнца кхин цул а‚ и цунах (Делан Iазапах кIелхьардовла) дIалур ма дара цара. Ма вон хьесап ду-кх царна! Церан чугIойла жоьжахати ю. Вон (дIавуьжу) мотт бу и!
Ткъа хьан Кхиош-Кхобучуьнгара хьоьга доссинарг бакъдерг дуйла  хууш верг бIаьрса доцучух тера ву? Баккъалла а‚ дагадоуьйту хьекъал долчара‚
Шаьш кхочушъеш болчара Делан ваIда‚ ца бохош болчара барт‚
Шаьш вовшахтосуш болчара Дала вовшахтаса  аьлла  омра динарг а‚ шайн Делах кхоьручара а‚ вочу хьесапах ларлучара а
Шаьш собар диначара а шайн Кхиош-кхобучун юьхь езаш‚ ламаз хIоттийначара а‚ Оха шайна деллачу рицкъах а къайлаха а‚ гучахь а харж йиначара‚ шаьш вониг дикачуьнца духатухуш болчара а‚– царна ю-кх дахаран тIаьхье -
Iаднан бошмаш.  Царна чугIур бу уьш а‚ церан дайх а‚ зударех а‚ зуьрриетах а дика Iамал мел йинарг а. Маликаш тIедогIур ду царна массо а неIарехула /олуш/:
Маршо ю шуна аш собар дарна'. Ма дика ю дахаран тIаьхье!
Шаьш Делаца хилла ваа, и чгйинчул тьхьа, йохош болчарна‚ Дала вовшахтаса аьлларг хедош болчарна‚ лаьттахь боьханиг даржош болчарна – царна неIалт ду‚ царна вон цIа ду
Дала рицкъ кховдадо Шена луучунна /шортта/‚ барам а бо. Баккхийбе уьш дуьненан дахарх. Дуьненан дахар ма дац, эхартаца дуьстича, цхьа хIуьмалг бен
Цатешначара олу: 'Цуьнга (Мухьаммаде) доссийна хиллехьара шен Кхиош-Кхобучуьнгара цхьа делил'. Ахь āла: 'Баккъалла а, Дала тилавала вуьту Шена луург‚ Цо нис ма во Шена тIе ша вирзинарг
Ийман диллинарш а‚ шайн дегнашна Дела хьехаварца синтем хилларш а /нисбо Дала нийсачу новкъа/‚ ткъа Дела хьехаварца ца хуьлу дегнашна синтем?
Ийман диллинчарна‚ дика Iамалш йинчарна – зовкх хьегар а ду‚ хаза чугIойла а ю'
Иштта вахийтира Оха хьо умматна юккъе – цул хьалха а дIадахара умматаш – ахь царна дешархьама Оха хьайга ваьхьица делларг, уьш Къинхетам болчунна керстаналла деш а болуш. Ахь āла: 'Иза сан Кхиош-Кхобург ву‚ И воцург кхин дела вац‚ Цунна тIетевжина со‚ Цуьнга ду сан тōба дар'
Къуръанца лаьмнаш леллехьара‚ я латта хедийнехьара‚ я цуьнца белларш бистхиллехьара /иза Делан омра хир дара – тIаккха а ийман дуьллур дацара цара/. ХIаъ. Делан ду-кх гIуллакх дерриге а. Ткъа ийман диллинчарна (хнца а) ца хаьа‚ Далла лаахьара, нах берриге а Цо нисбина хирг хилар? Цатешачара шаьш динарг бахьанехь царна т ца буссуш  ца соцу бāла‚ я церан цIийнан уллохь /буссу/ и Делан ваIда яллалц. Баккъалла а, Дала ца йохайо /Шен/ ваIда
Хьол хьалха а сийсазбина элчанаш‚ Ас хан елла битира цатешарш‚ тIаккха Ас /Iазапца/ схьалецира уьш. Муха хилира Сан таIзар?!
Ткъа И Ша хIор синна цо шена карадинчуьнца ТIехIоьттинарг /тера ву кхечарах/? Далла накъостий хилийтина цара. Ахь āла: 'ЦIерш яха церан! Я аш Цуьнга дуьйцур ду Цунна лаьттахь цахуург  я тхула (деса) долу дош ду /и аш дуьйцург/?' ХIаъ‚ хаздина цатешачарна шайн хIилла‚ /нийсачу/ некъах баьхна уьш. Дала тилавала витинчунна цхьа а баьчча вац /и нисвалур волуш/
Царна дуьненан дахарехь а Iазап ду‚ ткъа эхартан Iазап   кхин а хала ду. Ма вац царна шаьш Делах (Цуьнан Iазапах) лардан цхьа а
/Делах/ кхоьручарна ваIда йина йолчу /шен гIаланийн/ бухахула хиш оьхуш йолчу бешан сурт  ду: цуьнан даар гуттар а ду‚ цуьнан IиндагIа а /гуттар ду/. И ду /Делах/ кхоьруш хиллачарна хиндерг. Цатешачарна хинъерг /жоьжахатин/ цIе ю!
Оха шайга жайна делларш бакхийбеш бу хьоьга доссийначух. (Хьуна дуьхьалйевллачу мушрикех а, жуьгтех а лаьтташ хиллачу) тобанех ю цуьнан (Къуръанан) цхьадолчунна инкарло еш ерг а. Ахь āла: 'Суна омра дина ас Далла Iибадат дан а‚ Цуьнца накъост ца лаца а. Ас Цуьнга кхойкху‚ Цуьнга ду сан дIаверзар а'
Иштта доссийра Оха и (Къуръан) Iаьрбийн /маттахь/ хьукма хилла. Хьо церан дезаршна тIаьхьахIоттахь хьайга  Iилма деъначул тIаьхьа – Делехьара вали а вац хьуна‚ лардархо а вац
Хьол хьалха а элчанаш бахийтира Оха‚ царна зударий а‚ зурриет а хилийтира Оха. /Тарлур/ дацара цхьанна элчанна аят даийта Делан пурбанца а бен. ХIор ханна а шен жайна ду
Дала Шена луург дойъу‚ /Шена луург/ чIагI а до. Цуьнгахь жайнин нана ю
Я Оха гайтаза  дуьтур ду хьоьга Оха царна ваIда йинчух цхьадерш‚ я Оха хьо волуьйтур ву /уьш ца гойтуш/ – хьуна тIехь /хьайга Дала делларг нахе/ дIахаийтар ду‚ Тхуна тIехь хьесап дар ду
Царна ца го-те Оха Латта жим-жимма эшош хилар шен йисташкара /бусалбанаша мушрикийн мехкаш схьабохуш  шайначарех тухуш/? Дала до хьукма‚ Цуьнан хьукманна новкъарло ен ерг ма вац. И ву хьесапехь сиха верг
Царал хьалха хиллачара а мекарло йира‚ Делехь  ю мекарло  ерриге а /нехан мекарлонаш йохо ницкъ/. Цунна хаьа хIор синна карадеш дерг. ТIаккха хуур ду керстанашна‚ хьанна кхочур ю /эхартахь хир йолу хастаме/  хсам
Цатешачара олу: 'Хьо ваийтинарг вац ( хьо элча вац)'‚ ахь āла: 'Кхачаме ду  Дела теш хилар а суна а, шуна а юккъехь‚ шегахь жайнин Iилма дерг а'
Алиф-лам-ра. Жайна ду /хIара/‚ Оха ша хьоьга доссийна долу, хьоьга нах боданашкара серлонга арабахийтархьама шайн Кхиош-Кхобучун пурбанца,  Ша веза   волчун‚ Ша хастаме волчун  новкъа‚
Делан /новкъа/‚ стигланашкахь а‚ лаьттахь а мел дерг Шен долчу. Бāла бу-кх цатешачарна чIогIачу Iазапах
Ишттанаш бу уьш шайна дуьненан дахар эхартал тх дукха дезаш‚ Делан некъах /нах/ дIатоьттуш, и гамбан гIерташ, – уьш генарчу тилар чохь ма бу
Оха ца ваийтина цхьа а элча шен къоман маттахь бен цуьнга царна билгалдаккхийтархьама. Шена луург тилавала вуьту Дала‚ Шена луург нийсачу новкъа вуьллу. И веза верг а‚ хьукма /нийса деш/ верг а ву
Оха Муса вахийтира Тхешан аяташца: 'Арадаккха хьайн къам боданашкара серлонга‚ дагадаийта царна Делан /ниIмат шайна дукха хилла/ денош'‚ аьлла. Баккъалла а, цу чохь делилаш ду хIор тх собаре волчунна а‚ баркалла олуш волчунна а
Хьахаде: Мусас аьллера шен къоме: 'Аш дагадаийта шайна хилла Делан ниIмат! Цо кIелхьардехира шу ФирIавнан доьзалх‚ боьха Iазап шуна тIехь хIоттош хилла болчу‚ шун кIентий бойъуш‚ шун зударий дийна буьтуш. Цу чохь шун Кхиош-Кхобучуьнгара сийлахь-доккха зер ду шуна'
Дагадаита: шун Кхиош-Кхобучо дIакхайкхира: 'Шу баркалле хилча‚ Ас совдохур ду шу /ниIматашкахь/‚ аш /Сан ниаташна/ керстадича, Сан Iазап чIогIа ду!'
Мусас элира: ' Аша а‚  лаьттахь мел волчо а – массара а  керстадахь а, – баккъалла а, и Дела хьал долуш а ву (хIумма оьшуш вац)‚ хастаме а ву'
Шуьга ца кхаьчна шул хьалха хиллачеран  Нухьан къоман‚ Iадийн‚ Самудийн а хабар‚ царал тIаьхьа хиллачеран а /хабар/? Далла а бен ца хаьа уьш. Цаьрга баьхкира шайн элчанаш билгалонашца – куьйгаш шайн бага а духкий, цара олура: 'Оха керстадина шу шеца даийтинчунна‚ тхо чIогIачу шеконехь ду аш тхо шена тIекхойкхучух'
Церан элчанаша элира: 'Ткъа Делехь /И цхьаъ хиларехь а, дерриг бадат Цунна дарехь а/ шеко ю‚ стигланаш а‚ латта а кхоьллина волчу? Цо кхойкху шу шун къинош Ша гечдаре‚ тоьхначу ханна шу тIаьхьататтаре'. Цара элира: 'Шу ма дац тхо санна адамаш бен‚ шуна лаьа тхо дIататта тхан дай шена Iибадат деш хиллачух‚ даладе тхуна билггала делил'
Церан элчанаша цаьрга элира: 'Тхо-м шу санна адамаш дара‚ делахь а, Дала Шен лẽх Шена луучунна ниIмат ло. Шуна цхьа а делил далойла ца хилла тхуна  Делан пурбанца а бен‚ Далла тIетевжийла муъмин нах
Тхо хIунда ца тевжа Далла тIе – Цо тхо нис ма дина тхешан некъашна тIе‚ оха собар дийр ма ду аш тхуна ечу халонашкахь‚ Далла тIетевжийла шаьш ттевжаш берш! '
Цатешачара элира шайн элчанашка: 'Оха арадохур ма  ду шу тхешан лаьттара (махкара) я шу тдоьрзур ма ду  тхан динна '. Цаьрга /пайхамаршка/  церан Кхиош-Кхобучо ваьхьица хаийтира: 'ХIаллакбийр ма бу Оха зуламхой‚
Оха  дāха ховшор ма ду шу /пайхамарш а, царна тьхьабаьзнарш а/ лаьттахь царал тIаьхьа‚ иза ду Суна хьалха ша дхIоттарх кхоьруш волчунна а‚ Сан таIзарх кхоьруш волчунна а'
Цара толам бийхира – ийшира массо а юхахьараваьлла Iазапхо
Цуьнан тIехьахула жоьжахати ю‚ наткъаран хи малор ду цунна
Цо къурдаш бийр бу цунах‚ амма  и халла  бен кийра дахийталур дац  цуьнга – массо а агра цунна тIе валар догIу‚ и вала ца ле‚ цунна  тIехьахула луьра Iазап ду
Шайн Кхиош-Кхобучух цатешначеран масал ду:  церан Iамалш чг  мох баьллачу дийнахь  цу махо баржийначу чимах тера ю. Шайна карадеанчу хIуманна тIехь ницкъ болуш бац уьш. Иза ду-кх генара тилар!
Хьуна ца хиъна  Дала стигланаш а‚ латта а бакъонца кхоьллина хилар? Шена лиъча, Цо шу дIа а дохур ду, керла халкъ далор ду
Далла деза а (хала хIума а) дац и
Далла гучубевр бу берриге а /къематдийнахь/. Ледара хиллачара эр ду кура хиллачаьрга: 'Баккъалла а, тхо дара /дуьненахь/ шуна тIаьхьахIуьттуш. Шуьга дяккхалой тхуна тIера Делан Iазапах хIумма а?' Цара эр ду: 'Дала тхо нисдинехьара – оха шу а нисдина хир дара. Тхуна цхьатерра ду: тхаьш синтем байна хьийзича а‚ я тхаьш собар деш Iийча а, – тхуна кIелхьардовлар дац'
ШайтIано эр ду /къематдийнахь/, гIуллакх кхочуш хилча: 'Баккъалла а, Дала йинера шуьца бакъ ваIда‚ аса а ваIда йинера шуьца – ас тешнабехк бина шуна. Шуна тIехь цхьа а хьаькамалла ма дацара сан, ас шуьга кхайкхар бен – аш суна жоп делира. Суна бехкаш ма бахка – шайна бехкаш бахка. Сан шуна дан гIо а дац‚ шун суна дан гIо а дац. Ас керстдина аш со хьалха накъост лаьцна хилар'. Баккъалла а, зуламхой - царна лазош долу Iазап хир ма  ду
Тешаш хилларш а‚ дика Iамалш йинарш а чубахийтина  хир бу /ялсаманин/ бошмашка‚ шайн бухахула хиш оьхуш долчу‚ шаьш гуттар цу чохь хир болуш шайн Делан пурбанца. Церан маршалла цу чохь 'Салам' ду
Хьуна ца хиъна‚ муха масал далийна Дала хазчу дашца? И хазчу диттах тера ду: цуьнан орам чIогIа бу‚ цуьнан га стиглахь ду
Шен даар ло цо массо а хенахь шен Кхиош-Кхобучун пурбанца. Дала масалш даладо нахана – цара ойла йийр яцара-те!
Боьхачу дешан масал – боьхачу диттах тера ду‚ ша схьадаьккхина долчу /орамашца/ лаьтта тIера – чIагIо яц цуьнан
Дала чIагIбо ийман диллинарш /Дела цхьаъваран/ чIогIачу дашца дуьненан дахарехь а‚ эхартахь а. Дала тилабала буьту зуламхой. Дала до Шена луъург
Хьо  ца хьаьжна /хй Мухьаммад/ шаьш Делан ниIмат керстаналлах хийцинчаьрга? Цара охьахаи шайн халкъ хIаллакхиларан ц чу,
Жоьжахати чу,  шена   чохь уьш богур болу? Ма вон ю-кх уьш кхочу болу меттиг!
Далла накъостий хилийтира цара  Цуьнан некъах /нах/ тилорхьама. Ахь āла: 'Зовкх хьега шайна – шун дIадахар /жоьжахатин/ цIерга ду'
Ахь āла Сан ийман диллинчу лешка: ламаз хIоттадойла цара‚ Оха шайна деллачу рицкъанах къайлах а‚ гучохь а /дикчу агр/ харжаш йойла /Делан новкъахь/ шена чохь йохка-эцар а‚ доттагIалла а доцу /къемат/де дале хьалха
Дела ву Ша кхоьллина стигланаш а‚ латта а. Цо даийтина стиглара хи‚ цуьнца кхиира Цо цхьадолу стоьмаш шуна рицкъ хилийта. Шуна муьтIахь дина Цо кеманаш лелийта хIорда чохь Шен омраца‚ шуна муьтIахь дина Цо хиш
Цо муьтIахь бина шуна малх а‚ бутт а‚ и ший а, хаддаза (шайн некъашкахула лелаш) болуш. Цо муьтIахь дина шуна буьйса а‚ де а
Аш  Шега дехначух дерриге а  делла Цо шуна. Делан ниIматаш аш дагардахь – дагардалур дац уьш шуна. Баккъалла а, адам тх  зуламе а‚ баркалла ца олуш а ма ду
Хьахаде: ИбрахIима ма аьллера: 'Со Кхиош-Кхобург‚ Ахь хилийталахь хIара мохк маьрша‚ Ахь генаваккхалахь со а, сан кнтий а оха жаршна  бадат дарх
Со Кхиош-Кхобург‚ баккъалла а, цара тила ма бина нахах дукхаберш. Суна тIаьхьахIоьттинарг – сох ву‚ суна Iеса хилларг, – баккъалла а, Хьо гечдеш верг а‚ къинхетаме верг а ву-кх
Тхан Кхиош-Кхобург! Ас дāха хаий сан зуьриетах цхьаберш ялта доцчу аренгахь Хьан сийлахь долчу цIийна уллохь цара цигахь, тхан Кхиош-Кхобург, ламаз хIотторхьама. Цхьаболчу нехан дегнаш царна ттевжаш  хилийталахь‚ стоьмех рицкъ лолахь царна – цара баркалла āла тарлора
Тхан Кхиош-Кхобург! Хьо хууш ву-кх оха къайладоккхург а‚ оха гучудоккхург а. Делах къайлаер яц хIумма лаьттахь а‚ стиглахь а
Далла бу хастам‚ суна воккхаллехь ИсмаIил а‚ Исхьакъ а веллачу! Баккъалла а, сан Кхиош-Кхобург доIа хезаш верг ву-кх
Сан Кхиош-Кхобург‚ сох хилийталахь ламаз хIоттош верг‚ сан зуьриетах а /хилийталахь дика Iамалш еш берш/. Тхан Кхиош-Кхобург‚ сан доIа  къобалделахь
Тхан Кхиош-Кхобург‚ гечделахь суна а‚ сан дена-нанна а‚ муъмин нахана а хьесап хIуттур долчу /къемат/ дийнахь'
Хьуна ма мотталахь Дела гIопал ву зуламхоша дечух. Цо тIаьхьатоттуш бу уьш /зап ца деш/ шена чохь бIаьргаш къаьрзарболчу /къемат/ дийне
Сиха гIур бу уьш шайн кортош айбина‚ шайн бIаьрахьажар юхадоьрзур дац цаьрга‚ церан дегнаш дассаделла хир ду/Делан запах чг кхерабелла/
Ахь кхерам таса  нахана  шайга Iазап догIур долчу дийнаца‚ шаьш зулам диначара эриг хилар: 'Тхан Кхиош-Кхобург‚ тIаьхьататтахь тхо йоццачу ханна – Хьан кхайкхамна жоп лур дара оха‚ элчанашна а тIаьхьахIуьттур дара тхо'. Ткъа шу дацара хьалха дуйнаш бууш шайна дайна  дIадовлар дац, бохуш?
Шу охьахевшира шаьш шайна зуламаш диначеран гIишлошкахь‚ шуна гучуделира‚ хIун дина Оха царна‚ шуна масалш далийра Оха
Шайн мекарло йира цара. Далла гергахь ю церан /мекарло йохо/ мекарло‚ и церан мекарло хиллехь а шеца лаьмнаш дохош. ВАХИТА
Хьуна цкъа а ма мотталахь‚ Дела Шен элчанашца йолу ваIда йохор йолуш ву, алий. Баккъалла а, Дела веза верг а ву‚ бекхам Шегахь  берг а ву
Оцу дийнахь латта хийцор ду кхечу лаьттаца‚ стигланаш а /хийцор ю кхечаьрца/ – уьш цхьаъ волчу‚ тх нуьцкъала волчу Далла хьалха дIахIуттур бу
Хьуна гур бу оцу дийнахь къинош динарш зIенашца (зйнашца) дбихкина
Церан бедарш силамах /хир ю/‚ церан яххьаш цIеро дIахьулйийр ю
Дала бекхам бархьама хIор синна ша карадийначуьнца. Баккъалла а, Дела хьесап дарехь сиха верг ма ву
ХIара хаам бу нахана‚ цуьнца царна кхерам тасархьама а‚ царна хаархьама а Иза хилар цхьа Дела‚ хьекъалдолчаьрга ойлаяйтархьама а
Алиф-лам-ра. Уьш /Делан/ жайнин  а,  къегинчу Къуръанан а  аяташ ду
Ма  луур ду цатешначарна  шаьш бусалбанаш хилла белхьара аьлла
Бита уьш /хIума/ яа а‚ зовкх хьега а, /дахаре/ догдахаро ийманах юкъахбаха а. ТIаьхьа хуур ду царна
Цхьа а юрт хIаллак  йина ма яц Оха цунна /хIаллакъян/ хьалххе  тоьхна билгала хан йолуш бен
Цхьа а уммат шена /тоьхначу/ хенал хьалхадер ма дац‚ тIаьхьадуьсур а ма дац
Цара элира: 'ХIай хьайга дагадаийтар доссош хилларг! Хьо жинех ма ву!
Маликаш хIунда ца даладо ахь тхуна‚ хьуо бакълуьйчарах хиллехь?'
Маликаш ца диссадо Оха бакъдолчуьнца бен‚ тIаккха уьш /цатешаш берш Iазапах/ тIаьахьатеттинарш хир бац
Оха боссийна и хьехам (Къуръан). Оха и Iалашбийр а бу
Хьол хьалха а бахийтина Оха хьалхалерачийн тобанашкахь /элчанаш/
Цхьа а элча ца веана цаьрга,  цара иза сийсазвеш бен
Иштта дуьллу Оха иза къинош деш болчеран дегнашка
Цунах ца теша уьш. Иштта дIадахна хьалхалерачийн Iадат а
Оха царна стиглара неI еллехьара‚ уьш буьсуш цу чухула хьалабовлуш,
Цара эр ма дара: 'Тхан бIаьрса дахийна‚ тхо шайна бозбуунчалла дина нах ду'
Стиглахь гIаланаш йина Оха, уьш хазйина Оха хьоьжучарна
Массо а тIулгашца эккхош долчу шайтIанах и лаш а йина Оха
Ша къайлах ладугIуш доцучух – цунна а тIаьхьаболу билгал болу седа
Латта а даржийна Оха‚ цунна тхь чIогIа лаьмнаш а доьга, цунна тхь  далийтина Оха хIор барам бинчу хIуманах
Оха цунна тхь бахам хилийтина шуна а‚ аш шайна рицкъ ца луш хиллачарна а /аккхарой, олхазарш.../
Цхьа а хIума яц Тхоьгахь шен хазна йолуш бен‚ Оха и охьа ца йоссайо хууш болчу барамца а бен
Оха дахийтина ялта хьоькъуьйту мехаш‚ стиглара хи доссийна Оха – и малийна Оха шуна – шу дац и /дIадиллина/ латтош
Баккъалла а, Оха ден а до‚ Оха дала а  долуьйту‚ Тхо ду верасаш
Шух хьалха дбевлларш а бевзина Тхуна, тIаьхьабуьсуберш а бевзина
Баккъалла а, хьан Кхиош-Кхобург – И ву-кх уьш гулбийр болуш.  Баккъалла а, Иза хьукаме верг а /Шен гIуллакх дарехь/‚ хууш верг а ву /Шен халкъехь дерг/
Оха адам кхоьллира бекъачу (зевнечу),  тдачу поппарх, (басца а, хьожанца а) хийцалучу
Жинаш кхоьллира Оха кхин а /Āдамал/ хьалха тх йовхачу цIарах
Хаийта: хьан Кхиош-Кхобучо маликашка аьллера: 'Со воллу адам кхолла бекъачу (зевнечу),  тдачу поппарх, (басца а, хьожанца а) хийцалучу
Ас и нисдича‚ Сайн сих цунна  чу    са а диллича,  шу иэгалаш цунна сужуде'
Маликаша массара а сужуд дира
Иблис доцчо – и дуьхьалделира сужуд дечаьрца хила
Цо (Дала) элира: 'Хй Иблис, хьуна хIун ду сужуд дечаьрца ца хила?'
Цо (Иблисо) элира: 'Со хила ца дог адамна сужуд деш‚ Ахь ша кхоьллина долчу бекъачу (зевнечу),  тдачу поппарх, (басца а, хьожанца а) хийцалучу»
Цо (Дала) элира: 'Арадала цу /ялсаманин/ чуьра! Хьо тIулгаш детташ эккхо дезарг ду
Хьуна тIехь неIалт ду бекхаман де кхаччалц'
Цо (Иблисо) элира: 'Сан Кхиош-Кхобург‚ тIаьхьататта со уьш денбийр болчу дийне кхаччалц'
Цо (Дала) элира: 'Баккъалла а, хьо (даларх) тIаьхьатеттинчарах ду
Хууш йолчу хенан де тIекхаччалц'
Цо элира: 'Сан Кхиош-Кхобург‚ Ахь со тилорна‚ ас хаздийр ма ду царна (Адаман тьхьенна) лаьттахь дерг  /къинош дар/‚ ас тилор ма бу уьш берриге а
Царах Хьан  къастийна леш боцурш'
Цо (Дала) элира: 'ХIара бу Суна тIебог нийса некъ
Баккъалла а, Сан леш – царна тIехь бакъо яц хьан! Тилабеллачарах хьайна тIаьхьахIиттинчарна тIехь бен
Баккъалла а, жоьжахати ю-кх царна массарна хин йолу (къастийна) меттиг
Цуьнан ворхI неI ю‚ хIор неIарна царах къастийна дāкъа ду / чу баха/
Баккъалла а, /Делах/ кхоьруш берш – бошмашкахь а‚ шовданашкахь а хир бу'
ЧугIо цу (ялсамане) чу   саламца‚ кхерам боцуш!'
Церан дегнашкахь йолу къизалла  дIаяьккхира Оха‚ вежарий хилла‚ меттанашна тIехь вовшашна дуьхь-дуьхьал бирзина /хир бу уьш/
Царах хьакхалур яц   цу чохь хало‚ уьш цу чуьра ара а бохур бац
Дхаийта Сан лешка: 'Баккъалла а, Со тх гечдийриг а ву‚ къинхетам бийриг а ву
Сан Iазап – иза лазош долу Iазап ду'
Дийца царна ИбрахIиман хьешах /лаьцна/:
И волчу баьхкира уьш‚ элира: 'Маршалла'. Цо (ИбрахIима) элира: 'Баккъалла а, тхо шух кхоьруш ду'
Цара элира: 'Ма кхера. Оха хьуна кхаъ боккху кхетаме хир волчу кIантаца'
Цо элира: 'Аш суна кхаъ баьккхина, со къаналло схьалаьцча? Стенца кхаъ боккху аш?'
Цара элира: 'Бакъдолчуьнца кхаъ баьккхина Оха хьоьга‚ догдиллинчарах ма хилалахь'
Цо элира: 'Муьлш бу ткъа шайн Кхиош-Кхобучун къинхетамах дог дуьллу берш, шаьш тилабелларш бен? '
Элира /ИбрахIима маликашка/: 'ХIун ду шун гIуллакх‚ хIай дахкийтинарш? (Хн гллакх дахьаш дахкийтина шу Дала?'
Цара элира: 'Тхо дахкийтина къинош дечу нахана тIе /царна зап дан/,
ЛутIан доьзал боцург – уьш берриге а Оха клхьарбохур болуш бу,
Цуьнан цхьа зуда йоцург. Оха кхиэл йина: и  бухабуьсучарах (хллакбен болчарах хир) ю'
И бахкийтинарш ЛутIан нахана (Лутпайхамарна)  тIе баьхкича,
Цо (ЛутIас) элира: 'Баккъалла а, шу (суна) ца девза нах ду-кх'
Цара элира: 'Амма, тхо хьо волчу даьхкина уьш шайн шеко  хиллачуьнца
Тхо даьхкина хьо волчу бакъдолчуьнца – баккъалла а, тхо бакълуьйш дерш ма ду
ДIагIуо хьайн доьзалца буьйсанах цхьа дакъа даьлча‚ хьо а гIуо  царна  тIаьххье.  Цхьа а юха ма хьожийла шух /зуламхошна ден долу зап шайна ца гархьама и гинчунна а  шена и  ца хилийтархьама/‚ шайга омра динчу дIагIуо'
И гIуллакх (Тхешан кхиэл) цунна (Лутна) дхаийтира Оха: хIокхеран тIаьхье хадор йолуш ю Iуьйренга бовларца (уьш берриге а хллакбийр болуш бу ьйранна)
ГIалара нах баьхкира баккхийбеш
Цо (ЛутIас) элира: 'ХIорш сан хьеший бу‚ со сийсаза ма велаш
Делах кхералаш‚ со юьхьIаьржа ма хIоттавелаш'
Цара элира:'Оха бехкам бина бацара хьуна массо а нахах /хийра нах т ма лаца, аьлла ?'
Цо элира: 'Хрш  сан йорий бу шуна‚ шу /боьханиг/ ца деш ца Iахь /уьш балабейш шайна, сан хьеший а битий'
Хьан дахарора /хIай пайхамар/‚ баккъалла а, уьш шайн бехна хиларехь дIай-схьай уьйдуш ма бу
Малх кхеташ, цIогIано схьалецира уьш (чгчу гвгно хллакбира уьш)
Цуьнан лакхенах лахе йира Оха‚ царна тIе дагийначу лаьттан тIулгаш /дог санна/ делхийтира Оха
Баккъалла а, цу чохь делилаш ма ду, ойла еш, хьоьжучарна
Баккъалла а, и ма ю /нийсса Маккара  Шама боьдучу/ новкъахь
Баккъалла а, цу чохь (Лутн къам хллакдарехь) делил ма ду муъмин нахана
Айкатан бахархой ма хилира зуламхой
Царна бекхам бира Оха‚ баккъалла а, и шиъ билгалчу меттигехь ма ю
Хьижран бахархоша а харц ма бира элчанаш
Оха Тхешан аяташ далийра царна‚ ткъа уьш царах дIабоьрзуш хуьлура
Уьш хилла, лаьмнащ огуш, цIенош деш, шаьш кхерамазаллехь а болуш /царна чохь баха/
Цгно схьалецира уьш, Iуьйренга бовлуш
Шайна карадеш хиллачо уьш клхьара ца бехира /Делан запах/
Оха ца кхоьллина стигланаш а‚ латта а‚ царна юккъехь мел дерг а бакъдолчуьнца бен. Сахьт/шеко йоццуш/ догIур долуш ду. Хьо хазачу кепара къинтравалалахь /царна/
Баккъалла а, хьан Кхиош-Кхобург ву хууш волу /дерриге а/ кхоллархо
Оха делира хьоьга кест-кеста далочарах ворхI /аят/ а‚ сийлахь-деза долу Къуръан а
Хьайн бIаьргаш ма хьежабе Оха царах (кериста нахах)    тайп-тайпана болчарна деллачу ниаташка‚ царна тIехь са а ма  гатта де‚ хьайн /къинхетаман/ тIам ттовжабе  муъмин нахана
Ахь āла: 'Баккъалла а, со билггал волу кхерамча ву'
Оха /хоьга/ доссийна /Къуръан, хIай Мухьаммад, жайнаш диссорах/ терра /дин/ доькъучаьрга
Ишттанаш бу уьш шаьш Дешарх (Къуръанах) дāкъош дина болу
Хьан Кхиош-кхобучу Делора, Оха хаттаза  дуьтур ма дац цаьрга массаьрга а
Цара шаьш  деш хиллачух
ДIакхайкхаде /хозуьйтуш/  хьайга омра динарг‚ /Делаца/ накъост лоцучарах дIаверза
Баккъалла а, Оха клхьарваьккхира  хьо  /хьох/ кхаьрдачарах‚
Шаьш  Делаца кхин дела а хуьлуьйтуш болчу. Кеста хуур ду царна /шаьш деш хиллачун жам
Тхо хууш ду хьан дог ьвдаш хилар цара /мушрикунаша хьан динах лаьцна/ дуьйцучух
Тасбихь де хьайн Кхиош-Кхобучунна  хастамбарца‚ сужуд дечарах хила
Хьайн Кхиош-Кхобучунна Iибадат де хьайга бакъдерг кхаччалц
Делан омра кхаьчна (гергадеана къематде хIоттар)‚ и сихдар ма лехалаш. Вонах цIена ву Иза‚  лакхавели Иза цара /Шеца/ накъост лацарх
Маликаш диссадо Цо  сица Шегара омраца  Шен лех Шена луучуьнга 'Аш дIахьеде: Со воцург кхин дела цахилар‚ Сох кхералаш'‚ олий
Цо кхоьллина стигланаш а‚ латта а бакъдолчуьнца.  Лакхавели И цара /Шеца/ накъост лацарх
Адам кхоьллина Цо тIадамах‚ ткъа иза билггал мостагI ву-кх (керста, Далла инкарло еш волу)
Даьхни а – Цо кхоьллина иза. Цуьнца шуна йовхо а ю (‚ пайданаш а бу‚ царах аш доу.?
Шуна цаьргахь  хазалла ю, аш /уьш/ чулохкучу хенахь а‚ аш дажа арадохуш а
Шун маххьаш дIакхоьхьу цара (даьхнино) шу чIогIа хала а бен  дкхочур доцчу махка (меттигашка). Баккъалла а, шун Кхиош-кхобург  /шух/ дог лозуш  а ву‚ къинхетаме  а ву
Говраш а‚ бIаьрзанаш а‚ варраш а шу шайна тIехь лелийта а‚ хазаллина а ю. Цо кхуллу шуна ца хуург а
Далла тIехь ду /адам / нийсачу новкъа хьажор‚ цунах (некъах) бу /бакъдолчух/ дIаверзош берг а. Шена лиънехьара, шу дерриге а нийсачу новкъа нисдина хир дара Цо
И ву Ша стиглара хи (дог) даийтинарг‚ шуна цунах (хих) малар а ду (аш молуш долу хи)‚ цунах аш шен чохь бежнаш дажош долу буц а ю (догнца Дала йолуьйту буц шун  бежнаш дажийта)
Цуьнца Цо шуна схьадолуьйту ялта а‚ зайт-дитташ а‚ хурманаш а‚ кемсаш а‚ массо а тайпа стоьмаш а. Баккъалла а, цу чохь Дела  /цхьаъ хиларан а, ницкъ болуш хиларан а / делил ма ду ойла ечу нахана
Шуна муьтIахь дина Цо буьйса а‚ де а‚ малх а‚ бутт а. Седарчий а /шуна буса некъ гойтуш/ муьтIахь дина Цуьнан омраца. Баккъалла а, цу чохь делилаш ма ду хьекъале болчу нахана
Цо шуна лаьттахь тайп-тайпанан бесашкахь кхиийна хIуманаш (дийнаташ, ораматаш…) /муьтIахь йина шуна/. Баккъалла а, цу чохь делил ду-кх дагадойтуш болчу нахана
И ву /шуна/ муьтIахь бинарг хIорд шуьга цу чуьра керла жижиг (чрий…)  даийта‚ шуьга цу чуьра аш шаьш тIеухкуш долу жовхIарш дахийта. Хьуна го кеманаш дсалелаш цу чухула, Цуьнан комаьршаллих /хIуманаш/ шуьга лахийта (хрдан ниаташ а, йохка-эцар лелорна а)‚ шу баркалла олуш хилийта а
Лаьтта тхь лаьмнаш доьга Цо, иза шуьца цхьаьна ца лестийтархьама‚ хиш а‚ некъаш а /хилийтира/, – шу нислур дацара-те нийсачу новкъа (шайна Iалашонашна тIе)
(Кхидолу) Iаламаташ а /кхоьллина Цо шуна некъаш билгалдаха/‚ ткъа седанца (седарчашца) царна карабо  нийса некъ /буса шаьш дбаха безачу меттиге/
Ша кхуллург цакхуллучух тера ву-те? Аш ойла ца йо-те?
Аш Делан ниIмат дагардахь – хьесап далур дац шуьга цуьнан. Баккъалла а, Дела тх гечдеш верг а ву‚ къинхетаме верг а ву
Далла хаьа аш къайладоккхург а‚ аш дIахьедийриг а
Дела а витина, цара шайга кхойкхуш берш – цара хIумма а ца кхуллу‚ уьш шаьш а кхуллуш бу
Белла бу уьш‚ дийна боцуш. Царна ца хаьа‚ маца денбийр бу уьш (шайна бадат деш хилларш)
Шун дела Ша цхьаъ волу Дела ву (Шена бадат дан массо а хьакъ волу). Шаьш эхартах ца тешаш берш – церан дегнаш инкарло еш ду‚ шаьш курабевлла а бу уьш (бакъдерг т ца лоцуш)
Шеко йоццуш, Далла ма хаьа аш къайладоккхург а‚ аш дIахьедийриг а. Баккъалла а, Цунна ца беза курабевларш
Цаьрга (мушрикашка) аьлча: 'ХIун доссийна шун Кхиош-Кхобучо?'‚ цара олу: 'Хьалхалерачийн (хьалха баьхначу нехан) туьйранаш '
Цара дIахьойла шайн /къинойн/ мохь кхоччуш къематдийнахь‚ цхьа а хаар доцуш шаьш тилийначеран мохь а. Вон ца хили цара дIахьош ерг!? /Хили!/
Царал хьалха хиллачара а мекарло йира – дIаяьккхира Дала церан гIишло (церан мекарло) баххашкара дуьйна‚ тхов тIебуьйжира царна тIехула. Цо Iазап даийтира царна шайна ца хаалучухула
ТIаккха къематдийнахь Цо сийсазбийр бу уьш‚ эр а  ду (цаьрга): 'Мичахь бу Сан 'накъостий' (аш Соьца нисбеш хилла болу харц деланаш)‚ шаьш бахьанехь аш /бакъдолчуьнца/ къуьйсуш хилла болу?' Шайна Iилма деллачара эр: 'Баккъалла а, тахана сийсазалла а‚ вон а ду-кх керстанашна‚
Маликаша болуьйтуш (шайн синош схьаоьцуш) болу шаьш  шайна зулам дечу хьолехь'. ТIаккха  /шайн синош схьаоьцучу хенахь/ муьтIахь хилира уьш: 'Тхо дацара вониг деш'. ХIаъ! Баккъалла а, Дела хууш верг ву аш деш хилларг
Жоьжахати чу гIуо неIаршкахула‚ даима а цу чохь дуьсуш. Ма вон ю-кх курабевллачеран чугIойла'
/Делах/ кхийринчаьрга элира: 'ХIун доссийна шун Кхиош-Кхобучо?'‚ цара элира: 'Диканиг'. Диканиг диначарна хIокху дуьненахь а диканиг ду‚ эхартан хсам тоьлуш ю. Ма дика ю-кх /Делах/ кхоьручеран хсам!
Шайна бухахула хиш оьхуш йолу Iаднан бошмаш – царна чу гIур бу уьш. Царна цу чохь шайна (мел) езнарг хир ю. Иштта ял ло Дала /Шех/ кхоьручарна
Шаьш маликаша (синош оьцуш), (къинойх) цIена а болуш, болуьйтуш болчу (Делах кхоьруш хилачу муъмин нахе), олу: 'Маршалла ду шуьга! Чу гIуо ялсаманина шаьш /дика/ Iамал еш хиларна'
Уьш (керстанаш) хьовсуш бу-те шайга (синош  иэца) маликаш дахкаре‚ я хьан Кхиош-Кхобучун (шайна зап дан) омра даре? Иштта дира хьуна царал  хьалха хиллачара а. Дала зулам ца дира царна‚ делахь а, шаьш шайна зулам деш хилира уьш
Шаьш дина вонаш (бекхам хилла) шайх дахара царах‚ шаьш ца дēшаш хилларг шайх дахара царах
/Делаца/ накъост лаьцначара элира: 'Далла лиънехьара, И воцчу цхьана а хIуманна Iибадат дина хир дацара оха – оха а‚ тхан дайша а‚ Цо ца йинарг, цхьа а хIума хьарам йина хир яцара оха'. Иштта /хьукма/ дора царал хьалха хиллачара а. Элчанашна тIехь дуй ткъа (Дала делларг нахе) къеггина дIакхачор бен?
ХIор уммате  Оха ваийтира элча‚ Далла Iибадат де‚ тIагIутах генадовла‚ аьлла. Царах (оцу умматех) Дала нисбинарш а бу‚ царах шайна тIехь (нийсачу некъах) дтилар  кхочушхилларш а бу. Лела шу лаьттахула‚ хьовса‚ муха  хилла /Делан цIена дин / харцдиначеран чаккхе!
Уьш  нисбала хьуна мел чг лиъчи а, Дала нис ма ца во Ша тилавала  витинарг. Царна  (Делан запах клхьарабаха) гIоьнчий ма бац
Делах чIогIа дуйнаш ма биъна цара 'Денвийр вац Дала велларг'‚ бохуш. Мелхо а, иза бакъ хилла йолу ваIда ю-кх Цуьнгара! Делахь а, дукхахболчу нахана ца хаьа-кх;
Билгалдаккхархьама царна шена чохь церан хилпало ерг‚ керстанашка хаийтархьама шаьш харцлуьйш дерш дуйла
Баккъалла а, Тхан дош ду цхьана хIумане, Тхуна и /хила/ лиъча, цуьнга 'Хила!' алар.  Тккха и хуьлу
Шайна зулам динчул тIаьхьа Делан дуьхьа (кхечу махкашка) дIакхелхинарш – Оха уьш биссор ма бу дуьненахь а дикачунна тIе‚ эхартан ял-м мелхо а йоккха ю‚ царна (и) хууш  хиллехь
Уьш бу шаьш собар динарш а‚ шайн Кхиош-Кхобучунна тIетевжинарш а
Хьол хьалха а ца бахийтина Оха божарий бен, Оха шайга ваьхьий  а луш. Аш хаттал хьехам (хаам) шегахь болчу охIлане, шаьш хиллехь ца хууш
Билгалонашца а‚ жайнашца а /бахкийтира Оха элчанаш/. Хьоьга боссийна Оха хьехам, хьоьга нахана билгалдаккхийта а цаьрга доссош хилларг (Делан хьукманаш)‚ уьш ойла еш хилийта а
Вочуьнца мекарло йинарш тешна бу-те Дала шаьш лаьтте д ца худабайтарх‚ я шайга Iазап догIур цахилрх шайна хаа ца лучухула?
Я Цо шаьш схьацалацарх шайн дIай-схьай идаршкахь? Цара кIелдуьтур ма дац /Делан гIуллакх/
Я Цо шаьш схьалоцург хиларх,шаьш кхерамехь а болуш? Баккъалла а, шун Кхиош-Кхобург /шух/ дог лозуш а ву‚ къинхетаме а ву
Уьш ца хьовсу-те Дала кхоьлличу хIуманашка, шайн IиндагI Далла сужуд дарций аьтту агIорхьа а‚ аьрру агIорхьа а теIаш йолчу, шаьш  /Делан ницкъана/ муьтIахь  йолчу?
Далла сужуд до стигланашкахь мел долчо а‚ лаьттахь мел долчо а‚ дийнатех /долчара а/‚ маликаша а,  шаьш куралла а ца еш
Уьш кхоьруш ду шайна тIехь волчу шайн Кхиош-Кхобучух‚ деш ду шайга де бохург
/Дийца цаьрга, хй Мухьаммад/ Дала элира: 'Аш ма леца ши дела. Иза цхьа Дела ву. Сох (цхьаннах) кхералаш!
Цуьнан ду стигланашкахь а‚ лаьттахь а мел дерг. Цуьнан ду даима долу дин‚ ткъа Дела воцчух кхоьру шу?
Шуьца мел долу ниIмат  Делера ду-кх. ТIаккха шаьш цхьана бохамо схьалаьцча – Цуьнга доьху аш мохь бетташ
ТIаккха Цо и бала шух дIабаьккхича, шух /цхьана/ тобано шен Кхиош-Кхобучуьнца накъост лоцу
Оха шайна деллачу /ниIматна/ инкарло ярхьама. Зовкх хьега шайна!  ТIаьхьа хуур ду шуна /шаьш динчух хиндерг/
Оха шайна деллачу рицкъанах шайна /хн ю/ ца хуучарна дāкъа до цара. ТаллахIи‚ шуьга хаттаза дуьтур ма дац аш /Далла дуьхьал/ харц кхуллуш хиллачух
Далла мехкарий хуьлуьйту цара – вонах цIена ву Иза - ткъа шайна – шайна дезарг /кIентий/ хуьлуьйту
Царах цхьанна йоI хилла аьлла, кхаъ баьккхича‚ юьхь Iаржало цуьнан,  кийрахь халла сецайо шен оьгзло
И лечъа нахах шега кхаъ баьккхина болу цатам бахьанехь. 'Сийсазаллица  тлоцу-те ша и /йоI/‚ я лаьттах дIахьулйо-те?' Ма вон ду-кх цара деш долу хьукма!
Эхартах цатешачарна вон масал ду‚ ткъа Делехь ма ду вуно лакхара масал. Иза веза  верг а‚ хьукма /нийса/ деш верг а ву
Дала нах шайн зулам бахьанехь /бāлане/ лоцуш хиллехьара‚ цунна (лаьтта) тIехь цхьа а дийнат (Делах тешаш воцу керста) дуьтур ма дацара Цо‚ делахь а, тIаьхьатотту Цо уьш билгал яьккхина хан тIекхаччалц. Шайн /билгал яьккхина/ хан тъча – цхьа сахьт тIаьхьа а ца буьсу уьш‚ хьалха а ца бовлу
Далла шайна цадезарг хуьлуьйту цара‚ харцдолчуьнан сурт хIоттадо церан меттанаша, шайна диканиг ду‚ бохуш. Шеко йоццуш, царна /жоьжахатин/ цIе ю‚ уьш /цу чохь/ бицбийр бу
ТаллахIи‚ хьол хьалха а умматашка бахкийтира Оха /Тхешан элчанаш/‚ шайтIано шайн Iамалш хазйира царна. Тахана а церан доладийриг (накъост) и ду‚ царна (кечдина) лазаме долу Iазап ду
Хьоьга жайна доссийна ма дац Оха, деккъа ахь царна билгалдаккха а бен церан шена чохь хилпало хилларг, нийса некъ а‚ къинхетам а хила а бен тешаш долчу къомана
Дала стиглара хи доссийна‚ цуьнца латта дендина Цо и деллачул тIаьхьа. Баккъалла а, цу чохь /Дела цхьаъ хиларан а, ницкъ болуш хиларан а/ делил ма ду ладугIучу нахана
Баккъалла а, шуна хьайбанашкахь а маьIна ду: Оха шуна малайо церан кийрахь йолчух боьхаллина а‚ цIийна а юккъера шура‚ цIена а‚ чам болуш а йолуш молчарна
Хурманийн а‚ кемсийн а стоьмех аш доккху вахош долу малар а‚ хаза рицкъ а. Баккъалла а, цу чохь делил ма ду хьекъале болчу нахана
Хьан Кхиош-Кхобучо накхармозан даг чу тесира: хьайна гшлош е лаьмнашкахь а‚ дитташ тхь а‚ цара (наха) дечу цнош чохь а (тхевнашна тхь) аьлла
ТIаккха даа хьайна массо а стоьмех рицкъ‚ хьайн Кхиош-Кхобучун, хьайна муьтхь динчу, некъашкахула  лела, аьлла. Церан (накхармозийн) кийрара малар долу‚ шен бос тайп-тайпана а болуш‚ шена чохь нахана дарба а долуш. Баккъалла а, цу чохь /Делан ницкъ хиларан/ делил ду-кх шаьш ойла ечу нахана
Дала кхоьллина шу‚ тIаккха Цо  долуьйтур ду шу. Шух ву дахаран уггар ирчачу хьоле верзош верг а, цунна /къона волуш/ хууш хиллачул тIаьхьа /кхин/ хIумма а ца хаийта. Баккъалла а, Дела хууш а ву‚ ницкъ кхочуш а ву
Дала шух цхьаберш вуккхарал базбина /шайна/ рицкь даларехь. Ма бац и базбинарш шайн рицкъ лур долуш шайн аьтту куьйгаша доладиначарна (лешна‚ ялхошна), шаьш цу чохь (рицкъанехь),  уьш шайца нис а беш. Делан ниIмат а харц до ткъа цара?
Дала шуна шух шайх а зударий бина‚ Цо шуна шун зударшкахула кIентий а‚ кIентийн кIентий а хилийтина. Цо шуна дикчух рицкъ делла. Ткъа харцдолчух теша уьш‚ Делан ниIматана керстаналла до?
Цара Iибадат до Дела воцчу‚ шайн долахь царна яла стигланашкара а‚ лаьттара а рицкъех хIумма а йоцучарна‚/яла лиъча а/ ницкъ ца кхочучарна
Делаца цхьа а ма нисве. Баккъалла а, Дела хууш ву‚ шу ца хууш ду
Дала далийна шуна масал: цхьаъ шех /кхечара/ доладеш волу лай ву‚ шен  хIуманна ницкъ а ца кхочуш волу‚ /важа/ Оха шена Тхайгара дика рицкъ делларг  ву‚ цо цунах харж а йо /сагIа ло/ къайлаха а‚ гучахь а. Цхьатерра  буй уьш? Хастам Далла бу. Делахь а, царах дукхахберш ца хууш бу
Дала /кхин/ масалина валийна ши стаг: оцу шиннах цхьаъ мотт ца хууш ву‚ цхьанна а хIуманна ницкъ ца кхочу цуьнан‚ и верриг шен элан (шена тхьттинчу стеган) кōчахь ву‚ ша миччахьа а   хьажийча а‚ цо диканиг ца дохьу. Ткъа цхьатерра вуй иза а‚ нийсонца омра деш верг а‚ ша нийсачу новкъахь а волуш?
Делан  ю стигланийн а‚ лаьттан а къайле. Ма дац сахьтан гIуллакх (къематде хттар) бIаьрнегIар тохар санна а бен‚ я кхин а гергахь. Баккъалла а, Дела массо а хIуманна тIехь ницкъ кхочуш ву
Дала схьадаьхна шу шайн нанойн кийрара‚ хIумма хууш дацара шу. Цо шуна лерса а‚ бIаьрса а‚ дегнаш а хилийтира (делира)‚  шу хила мегар-кх баркалла олуш
Царна ца го-те олхазарш‚   стиглан хIаваэхь /тмадевлла Дала/ аьтто бина долчу? Уьш ца сецадо /стиглахь/ Дала бен. Баккъалла а, цу чохь делилаш ду тешаш болчу нахана
Дала шуна хилийтина шун гшлойх /паргт чохь н/ хIусамаш‚ Цо хилийтина шуна хьайбанийн цканех хсамаш‚ шаьш шуна еза а йоцуш шу дIа-схьадоьлхучу дийнахь а‚ шу / сада/ севцинчу дийнахь а;  церан (уьстагйн) тIаргIанах а‚ /эмкалийн/ тргнах а‚ /гезарийн/ чох (тргнах) а шуна йийбар (салпал) а ю‚ цхьана ханна пайдаэца хIуманаш а ю
Дала хилийтина шуна Ша кхоьллинчух IиндагI‚ Цо хилийтина шуна лаьмнех лочIкъийла‚ Цо хилийтина шуна духар, шу лардеш йовхонах‚  хилийтина духар (тман духар)  а шу лардеш вовшийн ницкъах (дераллах). Иштта кхочушдо Дала Шен ниIмат шуна тIехь, шу хилархьама муьтхь хилла
Уьш дIаберзахь – хьуна тIехь билгал дIакхачор ду /Тхан элчалалла/
Делан ниIмат девза царна‚ тIаккха а инкарло йо цара цунна‚ царах  дукхахберш керстанаш бу
Оцу  дийнахь (къематдийнахь) Оха вохуьйтур ву хIор умматах теш‚ тIаккха керстанашна (дохкобовла) пурба лур дац‚ цаьрга  бехказлонаш а ялайойтур яц
Зуламхошна (Делах цатешначарна) Iазап гича‚ царна и дайдийр а  дац‚ тIаьхьатоттур а бац уьш (цунах)
/Делаца/ накъост лаьцначара шайн 'накъостий' гича‚ эр ду: 'Тхо Кхиош-Кхобург‚ хIорш бу тхан накъостий‚ Оха шайга, Хьо а витина, кхойкхуш хилла болу'. Цара цаьрга дош кхуссур ду: 'Баккъалла а, шу харцлуьйш дерш ду-кх'‚ аьлла
Деле кховдор ю цара оцу дийнахь мукIарло‚ дIакъаьстар ду царах цара (хапц) кхуллуш хилларг
Цатешначарна а‚ Делан некъах /нах/ дтилинчарна а Оха тIетухур ду Iазапа тIе а Iазап уьш боьханиг деш хиларна
Оцу дийнахь хIор умматна т Оха вохуьйтур ву (шайгахьа  волу а-тешаш хиллачарна) шайна дуьхьал волу а – цатешачарна) теш царах шайх‚ хьо (хй Мухьаммад) валор ву Оха хIокхарна /шайгахьа волу а, шайна /дуьхьал волу а теш хилла. Хьоьга жайна доссийна Оха ша массо а хIуманан билгало хилла долу‚ ша бусалбанашна нийса некъ а‚ къинхетам а‚ кхаъ а хилла долу
Баккъалла а, Дала омра до нийсо‚ диканиг /леладе олий/ а‚ гергарчарна /сагIа/ далар а; ца магадо /Дала/ боьханиг а‚ вониг а‚ хьагI а. Цо шуна хьехам бо; хьехам тIелоцур бацара-те аш
Делаца йина чIагIо кхочушъе‚ шаьш чIагIо йинчул тIаьхьа‚ дуйнаш  ма къарбе, шаьш уьш чIагIбинчул тIаьхьа: аш Дела ма вина шайна тIехь теш. Баккъалла а, Далла хаьа аш дийриг
Шу ма хилалаш шен уьйриг баьстинчу зудчух тера, ша и хала бинчул тIаьхьа‚ шайн дуйнех вовшашна юккъехь пайдаоьцуш‚ цхьаберш вукхарал хьал сов долуш хилийтархьама. Дала шу цуьнца (ваа кхочушъе аларца) зуьйш ду. Цо шуна къематдийнахь билгалдийр ду шу шена чохь хилпало еш хилларг
Далла лиънехьара, Цо шу цхьа уммат хуьлуьйтур дара‚ делахь а, Цо тилавала вуьту Шена луург‚ Цо нисво Шена луург. Шуьга /къематдийнахь/ хаттанза дуьтур ма дац аш /дуьненахь/ лелош хиллачух
Шайн дуйнех вовшашна юккъехь харцонаш ма  елаш – шайн ког ца шаршийта и чIагIбелла лаьтташ хиллачул тIаьхьа‚ /аш и хманаш дахь/ вониг Iовшур ду аш шаьш Делан некъах /нах/ тилорна‚ шуна деза- доккха Iазап а хир ду
Ма эца Делан ваIданах кIеззиг мах! Баккъалла а, Далла гергахь дерг дика ду шуна‚ шу хууш хиллехь
Шуьгахь дерг кхачалур ду‚ Далла гергахь дерг бухадуьсур ду. Собаре хиллачарна   дIаялаза юьтур  ма яц Оха шайн ял цара деш хиллачух уггар хазачуьнца
Дика Iамал йинарг‚ боьрша стаг велахь а‚ зуда елахь а‚ ша муъмин болуш – уьш  денбийр ма бу Оха хазчу дāхарца‚ церан ял дIалур ма ю Оха цара деш хиллачух уггар хазчуьнца
Айхьа Къуръан доьшуш‚ Деле ларвалар дехалахь, тIулгаш кхуьссуш, эккхочу шайтIанах
Баккъалла а, цуьнан бакъо яц, ийман а диллина, шайн Кхиош-Кхобучунна тIетовжуш болчарна тIехь
Цуьнан бакъо ю шех /шайна/  верасалла лелочарна тIехь а‚ шаьш цунах (Делаца) накъост лоцучарна тIехь а
Оха аят  /кхечу/ аятаца хийцича, – Дела дика хууш ву Ша доссош дерг‚ – цара олу: 'Баккъалла а, хьо кхуллуш верг ву'. ХIаъ‚ царах  дуккхахберш хууш бац
Ахь āла: 'И /Къуръанан аят/ доссийна Дезчу сино хьан Кхиош-Кхобучуьнгара бакъдолчуьнца, Ша чIагIбархьама ийман диллинарш‚ Ша нийса некъ а‚ кхаъ а хилла бусалба нахана'
Тхуна хууш ду‚ цара олу: 'Иза Iамавеш ву адамо'. Уьш шена тIекхийдаш берг Iажам мотт ма бу‚ ткъа хIара билггал Iаьрбийн мотт ма бу
Баккъалла а, Делан аятех ца тешаш берш – Дала нисбийр бац уьш (нийсачу новкъа)‚ царна лазош долу Iазап хир  ду
Баккъалла а, /Делан сибаташ тхь/ харцдерг кхуллу Делан аятех ца тешаш болчара -  ткъа  уьш ма бу  харцлуьйш берш
Ша ийман диллинчул тIаьхьа Далла керстаналла динарг‚ шен дог ийманца чIагIделла а долуш, шена ницкъ бинарг  воцуш‚ керстаналлина шен дог дделлинарг – царна Делера оьгIазло а ю‚ царна деза-доккха Iазап а ду
Иза (зап) - царна Эхартал дуьненан дахар сов дезарна ду‚ Дала (нийсачу новкъа)  нисбеш  цахиларна ду керста къам
Уьш бу Дала шайн дегнашна а‚ хазарна а‚ бIаьрсинна а мухIар тоьхнарш -  уьш бу шаьш гIопал берш!
Шеко яц Эхартахь уьш эшнарш хиларан
ТIаккха, баккъалла а, хьан Кхиош-кхобург /гечдеш ву/ хIижар диначарна, шаьш питане лаьцначул тIаьхьа къахьегна болчу‚ собар дина болчу, – баккъалла а, хьан Кхиош-кхобург цул тIаьхьа гечдеш верг а ву‚ къинхетаме верг а ву
Оцу /къемат/дийнахь хр са догIур ду ша къуьйсуш (шен болх балхош)‚ массо а синна /кхоччуш/ лур ду цо ша /дуьненахь/ динарг. Царна зулам дийр дац (царна харцо йийр яц)!
Дала масаллина ялийна цхьа юрт (Макка). И хилла маьрша а‚ паргIат а: цунна (юьртарчу нахана) шортта шен рицкъ догIура   массо а меттигера. ТIаккха цо (Маккин охано) Делан ниIматашна керсталла дира. ТIаккха Дала цуьнга Iовшийтира мацаллин а‚ кхераман а духар цара деш хилларг бахьанехь
Цаьрга веара элча, царах а волуш – цара иза харцвира. ТIаккха уьш схьалецира Iазапо‚ шаьш зуламхой а болуш (харцонна тхь а болуш)
Аш даа Дала шайна деллачу рицкьих хьанал дерг а‚ цIена дерг а‚ Делан ниIматашна шукур де‚ шаьш Цунна Iибадат деш делахь
Баккъалла а, Дала хьарам йина шуна еккъа къеелла хIума а‚ цIий а‚ хьакхин жижиг а‚ Дела воцуш /кхечун/ цIе яьккхинарг а (шена урс хьокхучу хенахь). Ша (яаза)  ца ваьлларг /мацалла ца вала/ ‚ къа деш воцуш (и яар магош доцуш),  барамал тх   ца волуш(вуззалц а ца юуш)‚  – тIаккха Дела гечдийриг а ву‚ къинхетаме верг а ву (ца ваьлла и хьарамйина хма йиъначунна)
Аш ма āлалаш шайн меттанаша дуьйцучу харцдерг бахьанехь: 'ХIара хьанал ду‚ хIара хьарам ду'‚ Далла тIе харцдерг кхоллархьама. Баккъалла а, Далла тIе харцдерг кхуллуш берш баккхийбийр болуш бац
КIеззиг зовкх хьегар ду /и царна/ - лазош долу Iазап ду царна /кечдина/
Жуьгтийн динехь хиллачарна а хьарам дина Оха хьоьга хьалха дийцинарг‚ Оха царна зулам ца дира‚ делахь а‚ уьш хилира шаьш шайна зулам деш
ТIаккха, баккъалла а, хьан Кхиош-кхобург ца хууш вониг диначарна‚ тIаккха цул тIаьхьа тōба деш дика Iамалш йиначарна, – баккъалла а, хьан Кхиош-кхобург цул тIаьхьа /царна/ гечдийриг а‚ къинхетаме верг а ма  ву
Баккъалла а, ИбрахIим хилла Далла муьтIахь имам‚ цIена дин дерг‚ и ца хилла ширк дечарах
Цуьнан ниIматашна шукур дийриг а /хилла иза/. Цо (Дала) хаьржира иза‚ нис а вира нийсачу новкъа
Оха цунна делира дуьненахь а диканиг‚ иза Эхартахь а дикачарах а  ву
ТIаккха Оха хьоьга ваьхьий доссийра цIена дин долуш хиллачу ИбрахIиман миллатна тIаьхьахIотта аьлла. И (Ибрахм) ца хилла ширк дечарах
Шоьтан де /даздар/ хилийтина цуьнгахь хилпало хиллачарна. Баккъалла а, хьан Кхиош-Кхобург хьукма  дийр долуш ву къематдийнахь  царна юккъехь уьш хилпало еш хиллачунна
Ахь кхайкха хьан Кхиош-Кхобучун новкъа хьекъалций‚ хазчу хьехамций‚ цаьрца (хьайна дуьхьалболчаьрца) къийса хазчу кепара. Баккъалла а, хьан Кхиош-кхобург вуно дика вевзаш ву Шен некъах тилавелларг. Иза вуно дика бевзаш ву нийсачу новкъахь берш а
Нагахь санна аш таIзар дахь‚ таIзар де шайна таIзар динчух терра‚ аш собар дахь – иза собар дечарна дика ду-кх
Ахь собар дēлахь‚ хьан собар Делаца а бен дац‚ царна пошме ма хила‚ хьо ма хила сагатлуш цара ечу мекарлонах
Баккъалла а, Дела ву /Шех/ кхийринчаьрца‚ Иза ву дикачаьрца /уьш лаш а беш, терго а ш/
Массо а вонах цIена ву Иза (Дела)‚ Ша Шен лай буса /кхарста/ ваьккхина волу Дезчу маьждигера Генарчу маьждиге‚ Оха шен гонаха дерг беркате дина долчу‚ цунна гайтархьама Тхан аяташ. Баккъалла а, Иза ву хезаш верг а‚ гуш верг а
Оха делира Мусага жайна‚ цунах хилийтира нийса некъ Исраилан кIенташна‚ Ша  воцург, кхин векал ма лаца‚ аьлла
Хй Оха шаьш Нухьаца лелийначеран зурриет /Исраилан кнтий!  Дагадаийта Оха шайн дай хина бухабахарх клхьарбахар; шукур де Далла/. Баккъалла а, иза (Нухь пайхамар) хили баркале лай
Оха хаам бира Исраилан кIенташка жайни чохь: 'Телхина дерг ца деш  йр ма дац шу лаьтта тIехь шозза‚ курадевр ду шу тх кураллица'‚ аьлла
Цу шиннах хьалхара ваIда еъча‚ Оха шуна тIе бахкийтира Тхешан  леш‚ шайгахь чIогIа ницкъ болу‚ чекхбевлира уьш хсамаш чухула- ваIда кхочушхилира
Тккха /аш тоба динчул тьхьа/ Оха шуьга юхабаккхийтира царна тIехь толам‚ гIо дира шуна хьолаца а‚ кIенташца а‚ шух хилийтира вуно йоккха тоба ( дукха халкъ)
Аш диканиг дича – и диканиг дина шайна‚ аш вониг дича – иза а шуна шайна (зуламе) ду. /Делан/ шолгIа ваIда кхочушхилча – /Дала кхин мостагIий тIетесира шуна/ цара шун яххьаш эрчаяха‚ маьждига уьш чу баха‚ дуьххьара шаьш бахаре терра‚ дохо шайна дола мел деънарг
Шун Кхиош-Кхобучо шух къинхетам бан мега. Шу духадерзахь /къинош дарна/‚ Тхо а духадуьрзур ду /шуна таIзар дарна/. Оха хилийтина жоьжахати керстанашна набахти /уьш цу чуьра ара ца бовлалуш/
Баккъалла а, хIокху Къуръано нисво ша уггар нийсадолчунна тIе‚ кхаъ боккху шаьш диканаш деш болчу муъмин нахана царна йоккха ял хиларца
Эхартах ца тешаш берш – Оха царна кечдина лазош долу Iазап
Адамо /шена я шен доьзалхочунна, ша  оьгзвахча/ вониг доьхуш доIа до, ша диканиг доьхуш доIа даре терра. Адам /шен кхолламехь/ хилла сиха /амал йолуш /
Оха хилийтина буьйса а‚ де а ши билгало хилла. Буьйсанан билгало дIайоккху Оха‚ дийнан билгало гуш йой, шуьга лахийтархьама шайн Кхиош-Кхобучун  комаьршонах /рицкъ/‚ шерийн барам а, хьесап а шуна хаийтархьама. Массо а хIума къастийна Оха кхоччуш болчу къастамца
Массо а адамна  логах хьарчийна Оха  шен кхоллам. Оха цунна къематдийнахь жайна гучудоккхур ду – цунна гур ду иза схьадиллина (дуьненахь ша дина диканиг а, вониг а цунна  хьалхахь хир ду къематдийнахь)
Деша хьайн жайна. Хьайн са   кхачо хили хьуна тахана хьесап дан' /эр ду цуьнга/
Нисвелларг – шена нислуш ву. Тилавелларг а – шена тилалуш ву. Хьур бац хьуш волчо кхечуьнан  мохь. Тхо ца хилла Iазап деш, Оха элча вахийтталц
Тхуна цхьа юрт хIаллакъян лиъча‚ Оха /элчанашкахула/ омра до цуьнан /юьртахойн/ хьоладайшка /Далла муьтхь хила, олий/‚ – цара цу чохь (юьртахь)  салла йо (Далла)‚ тIаккха оцунна тIехь /Делера зап дуссур ду, аьлла долу/ дош бакъхуьлу – тIаккха Оха иза йохайо кхоччуш
Маса тIаьхье хIаллакйина Оха Нухьал тьхьа! Кхачо ю хьан Дела Шен лен къинош сов дика хууш а‚ гуш а хилар
Милла а хиллехь дезаш сиханиг – сихдина /лур ду/ Оха цунна цу чохь (дуьненахь) Тхайна луург Тхайна луучунна‚ тIаккха Оха хилийтина цунна жоьжахати – чугр ву иза цунна /вага/ бехке а хилла‚ сийсаза а волуш (Делан къинхетамах генаваьккхина)
Милла а велахь дезаш тIаьхьарниг‚ цунна тIекхача сихвелларг шен къахьегарца,  ша тешна а волуш, – уьш бу шайн къахьегар баркалле (декъала) хилларш
ХIоранна а ло Оха – хIокхарна а (дуьне лоьхучарна)‚ вукхарна а (эхарт лоьхучарна) – хьан Кхиош-Кхобучун ниIматах. Хьан Кхиош-Кхобучун ниIмат ца хилла дихкина
Хьажал‚ муха базбина Оха царах цхьаберш вукхарал (дуьненан дахарехь)! Ткъа эхарт  даржех уггаре доккханиг а ду‚ дозаллах уггаре доккханиг а ду (Делах кхоьруш хиллачарна кечдина долу)
Делаца кхин дела ма ве – /и вахь/ хьо охьахуур ву бехке а хилла‚ (Делера) гIо доцуш а висина
Хьан Кхиош-Кхобучо омра дина: аш Iибадат ма делаш Ша воцчунна‚ деца-ненаца дика а хилалаш‚ аьлла. Хьуна гергахь царах цхьаъ я ший а къаналлина тIекхачахь‚ ахь цу шинга ма алалахь: 'Уффай!'‚ дIа ма къахкаделахь и шиъ‚ ахь алалахь цу шинга хаза дош
Ахь охьабахийта цу шинна къинхетамах муьтIахь хиларан тIам‚ āла: 'Сан Кхиош-кхобург‚ къинхетам бехьа цу шиннах‚ цу шиммо жима волуш  (терго еш) со кхиорах терра'
Шун  Кхиош-Кхобург дика хууш ву шун дегнашкахь дерг. Шу дика хилахь – баккъалла, Иза хилла /даггара тōба дарца/ Шена тIебоьрзучарна гечдеш
Гергарчунна шен хьакъ дIало‚ мискачунна а‚ некъахочунна а /дIало церан хьаккъаш/‚ дайа ма дайа /хьайн хIума/ эрна
Эрна дойуш берш хилла шайтIанийн вежарий‚ ткъа шайтIа шен Кхиош-Кхобучунна керста хилла
Нагахь хьо царах (гергарачарах, мискачарах, некъахойх - царна сагIина дала хIума доцуш) двирзинехь, хьайн Кхиош-Кхобучун   къинхетам безаш (Делан къинхетамах рицкъ дезаш), и хиларе сатуьйсуш а волуш,  /тккха оцунах царна сагна дала дагахь/, ахь цаьрга алалахь кда-мерза дош
Ма хилийта хьайн куьг хьайн логах дихкина‚ даржа а ма де и дерриг даржорца  тккха (и дахь) охьахуур ву хьо бехкаме а хилла‚ гIайгIане а вахана
Баккъалла а, хьан Кхиош-Кхобучо рицкъ даржадо Шена луучунна /шортта/‚ барам а бо. Баккъалла а, Иза хилла Шен леш дика бевзаш а‚ гуш а
Ма дайа шайн бераш мискаллах кхоьруш – Оха кхобур бу уьш а‚ шу а. Баккъалла а, уьш байар хилла доккха гIалат
Зинана герга ма гIолаш‚ баккъалла а, и ду ирчаниг‚ и бу боьха некъ /жоьжахате вуьгуш/
Ма делаш Дала /ден/ хьарам дина долу са бакъонций бен.  Шена тхь  зулам а деш вийнарг – Оха цуьнан верасна (ирс оьцучунна) бакъо елла /чIир эца/‚ байарехь тIех ма волийла иза. Баккъалла а, иза (веллачун верас) хир ву (Дала) шена (чр эца) гIо динарг
Шу герга ма гIолаш боберан даьхнина уггар дикчуьнца (цунна пайдехь) бен и /кхоччуш/ гметтахтталц. Iалашбе барт (шайн кхечаьрца хилла чIагIонаш). Баккъалла а, барт жоьпалле хилла. (Дала жоп доьхур ду цунах)
Нийсо е (шаьш нахана хманаш) юстарехь,  шаьш юстучу хенахь)‚ озалаш нийсачу терзанца. Иза дика а ду‚ мелхо а хаза а ду тIаьхьенгахь (эхартахь мела хиларца)
Хьо тIаьхьа ма хIотталахь хьайгахь Iилма доцчу хманна. Баккъалла а, лерса а‚ бIаьрса а‚ дог а – уьш дерриг хир ду цунах жоп доьхур долуш (къематдийнахь)
Ма лелалахь лаьтта тIехь кураллица – баккъалла а, ахь лаьттан бух охкур ма бац‚ ламанан локхалле а кхочур ма вац хьо!
Оцу дерригенан вониг хьан Кхиош-Кхобучунна гергахь ца дезаш хилла (ду)
И ду хьан Кхиош-Кхобучо хьоьга ваьхьица хаийтинчу хьикматах. Ма хилийта Делаца кхин дела – тIаккха жоьжахати чукхуссур ву хьо бехкаме а хилла (хир волуш)‚ /массо а диканах/ юха а тоьхна
Ткъа шу хаьржина шун Кхиош-Кхобучо кIенташца‚ Шена маликех  йорий бина? Баккъалла а, шу олуш ма ду (шен ирчаллица) деза-доккха дош
Оха /массо а хIума/ билгалдина хIокху Къуръан чохь царна (адамашна) дагадаийтархьама – цо-м (оцу билгалдаро) уьш алсам ца боху /бакъдолчух/ дIакъахкарций бен
Ахь āла: 'Цуьнца кхин делий хилча‚ цара ма-бохху, – Iарш йолчунна (Далла) тIе некъ лохур ма бара цара (и рш длаца грташ, дерриге  паччахьалла шайн карадерзо лууш)'
Вонах цIена ву Иза‚ тх лаккхавели Иза цара (керстанаша) дуьйцучух
Цунна тасбихь деш ю ворхI стигал а‚ латта а‚ царна чохь мел берш а (Дала мел кхоьллина хма). Цуьнан хастамца тасбихь ца деш хIумма а яц‚ делахь а, шу (хй адамаш) ца кхета церан тасбихьах. Баккъалла а, Иза хилла тх собаре а‚ гечдийриг а
Ахь Къуръан доьшуш‚ Оха хьуна а‚ эхартах цатешачарна а юккъехь  хилийтина хьулдина  кирхьа
Оха йина церан дегнашна тIехь гIат (ткхоьллина хма), уьш цунах (Къуръанах) ца кхетийта‚ церан лергашна чохь а къоралла ю. Ахь Къуръана чохь веккъа Ша цхьаъ  хьайн  Кхиош-Кхобург хьехийча‚  уьш юхабовлу, /бакъдолчух/ къаьхкаш
Тхо дика хууш ду цара стенга ладуг, хьоьга шаьш ладугIучу хенахь, /тккха/ къайлаха вовшашка хабарш дуьйцуш, зуламхоша олу: 'Шу тIаьхьахIуьттуш ма ду шегахь бозбуунчалла долчу стагана'
Хьажал‚ муха далийна цара хьуна масалш‚ тилабелла уьш‚ ницкъ ца кхочу церан /нийса/ некъ /каро/
Цара элира: 'Тхох даьIахкаш а‚ чим а хилча‚ тхо дендийр ду, керла халкъ а хилла?'
Ахь āла: 'Шух   тIулг я эчиг‚
Я /муьлхха/ кхоьллина хIума хилча а, ша йоккха хуьлуш йолу шун дегнашкахь      /иза а денйийр ю/.' ТIаккха цара эр ма ду: 'Хьан /дендина/ духадерзор ду тхо?' Ахь āла: 'Дуьххьара шу кхоьллинчо'. ТIаккха цара шайн кортош лестош  хьо волчухьа‚ эр ма ду: 'Маца /хир/ ду иза?' Ахь āла: 'Иза кеста хила тарло'
Оцу /къемат/дийнахь Цо шуьга кхойкхур ма ду‚ аш Цунна хастамбарца жоп лур ду‚ шуна моьттур ду шаьш кIеззиг бен ца йна (дуьненахь я кошахь)
Ахь āла Сан лешка‚ цара олийла (шаьш къамелаш деш) уггаре  диканиг. Баккъалла а, шайтIано царна юккъе дов туьссу. Баккъалла а, шайтIа адамна къаьсттина  мостагI хилла
Шун Кхиош-Кхобург шу дика девзаш ву. Шена лаахь, къинхетам бийр бу Цо шух‚ я Шена лаахь, Цо шуна Iазап дийр ду. Оха ца вахийтина хьо царна тIехь векал хилла
Хьан Кхиош-Кхобург дика бевзаш ву стигланашкахь а‚ лаьттахь а берш. Оха базбина цхьаболу пайхамараш вукхарал‚ Оха делла Давуде Забур
Ахь āла: 'Аш кхайкха шаьш, И /АллахI-Дела/ витина, делий бу бохучаьрга /шайна гIо де алий/'. Церан дōлахь ма дац шуна тIера зен дайдар а‚ /я и кхечарна т/ дерзор а
Цара шайга кхойкхуш берш шаьш а бу шайн Деле /герга хила/ некъ лоьхуш‚ царах вуно /Далла/ герга верг муьлханиг ву-те /хьоьжуш/. Дог дохуш бу уьш Цуьнан къинхетаме‚ кхоьруш бу Цуьнан Iазапах. Баккъалла а, хьан Кхиош- Кхобучун Iазап хилла шех лардала дезаш
Ма яц цхьа а юрт Оха хIаллакйийр йоцуш къематде дале‚ я Оха шена чIогIа Iазап дийр доцуш. И хилла /Лавхь махьфуз/ жайни чохь яздина /хийцалур доцуш/
Тхо духа ца тоьхна Оха аяташ диссорах уьш хьалхалерачара харцдаро бен. Оха елира самудашна эмкал, гуш а  йолуш‚ цара цуьнца зулам дира. Оха ца боссабо аяташца кхерам бен
Дагадайта: Оха ма элира хьоьга: 'Баккъалла а, хьан Кхиош-Кхобучо нахах гуо биллина'. Оха ца хилийтира Оха хьуна гайтина хилла долу гар а, Къуръан чохь шена неIалт аьлла долу дитт а  нахана питана бен. Оха царна кхерам кхуьссу‚ цо уьш алсам ца боху доккхачу тиларца бен
Хьахаде, (хй пайхамар): Оха  элира маликашка: 'Сужуд де Āдамна'. Цара сужуд дира, иблис доцчо. Цо элира: 'Ас сужуд до ткъа Ахь поппарх кхоьллинчунна?'
Элира /иблисо/: 'Хьажахь! ХIара ву Ахь суна тIехь вазвинарг? Ахь со тIаьхьататтахь къематде даллац‚ цуьнан зурриет тилор ма ду ас‚ цхьа кIеззиг берш боцурш'
Цо (Дала) элира: 'ДIадала! Царах хьуна тIаьхьа милла хIоттахь а,– баккъалла а, жоьжахати ю-кх шуна кхоччуш бекхам
Кхерам таса царах  хьайн ницкъ кхочучарна хьайн озаца‚ гулбе (тхеца) царна дуьхьал   хьайн дошлой а‚ гIашлой а‚ декъашхо хила цаьрца (церан)  хьолехь а, доьзалшкахь а‚ ваIда е царна!” ШайтIано ваIда ма ца йо царна (уьш) Iехабар бен
Баккъалла а,  Сан /дог цна, тешаме болу/ леш, - царна тIехь бакъо яц хьан'. Кхачаме ду хьан Кхиош-Кхобург  (уьш шайтнах лашбарехь) векал   хилар
Шун Кхиош-Кхобург ву шуна   хIорда чухула кеманаш лелош верг  шуьга лехийта  Шен  комаьршаллах (рицкъ) Баккъалла а, Иза хилла шуна къинхетаме
Шух зен-зулам ттаделча    хIорда чохь‚ дIа ма туьлий и, аш Иза  воцчуьнга, шайга кхойкхуш берш. ТIаккха Цо шаьш кIелхьардаьхча аренна тIе – шу духадевли. Баккъалла а, адам хили баркалле доцуш
Шу тешна хили-те Цо шу аренан цхьана декъана бухадохуьтург   цахиларх я Цо шуна тIе дарц хьовзор  цахиларх? ТIаккха шуна карор ма вац шайна векал
Я шу тешна дара-те Цо шу цунна (хIорда) чу /цкъа шун доIа бахьанехь Оха арадаьхначул тIаьхьа/  юха а дерзориг цахиларх, тIаккха шуна тIе механ дарц хьавзийна, цо шу хи буха дохуьйтур  долуш, шу ца тешаш хиларна? ТIаккха шуна карор вац  шайна Тхуна тIехь цуьнца / бекхам эца/ тIаьхьаваьлларг
Оха сийдина (леерам бина) Āдаман кIентех‚ Оха лелийна уьш аренца а‚ хIорда чухула  а‚ рицкъ делла царна цIенчух‚ Оха базбина уьш Тхаьш кхоьллинчу /халкъех/ дуккхачарах базбарца
Оцу /къемат/дийнахь Оха кхойкхур ду дерриге  а адамашка  шайн  имамаца. Шен жайна шен аьтту куьйга делларг милла велахь а и,  цара шайн жайна доьшур ма ду‚ царна цуьрриг зулам дийр ма дац
Кхузахь бIаьрса доцуш милла хиллехь а, – иза эхартахь а бIаьрса доцуш  хир ву‚ некъаца уггар тилавелларг а ву
Уьш герга хилира Оха хьоьга ваьхьица доссийначух хьо дIатилаван хьоьга Тхуна тIехь кхидерг кхоллийта. ТIаккха хьо доттагI  лаьцна хир ма вара цара!
Оха хьо (бакъдолчунна тхь) ца сацийнехьара‚ хьо герга вара жимма царна тIетовжа
ТIаккха /хьо мушрикашна цхьа жимма а гергавахана хиллехь/  Оха хьоьга /Iазап/  Iовшийтина хир дара шозза дахарехь а‚ шозза валарехь а‚ тIаккха хьуна Тхуна дуьхьал гIоьнча карор ма вацара
Уьш герга бара хьо оцу  лаьттара (Маккара) херван‚ хьо цу чуьра (Маккара)  араваккхархьама. ТIаккха хьол тIаьхьа уьш кIеззиг бен йр  ма бацара (Дала Iазап дийр дара царна)
Оха хьол хьалха бахкийтинчу Тхан элчанийн Iедалехь ду иза. Хьуна карор ма дац Тхан Iедалан  хийцдалар
Ахь ламаз хIоттаде малх дIакерчачу хенера буьйсанан бодане кхаччалц‚ сатасаран Къуръан а деша  (Iуьйре-ламаз де). Баккъалла а, сатасаран Къуръан хилла шена тешаллаш долуш
Буьйсанах а (цхьана декъехь)  ахь къахьега айхьа цуьнца (Къуръан дешарца) совнаха ламазашкахь – хьан Кхиош-кхобучо хьо вахийта тарло хастаме меттиге
Ахь āла: 'Сан Кхиош-Кхобург! Сан чугйла хилийталахь бакъдолчун а, сийлаллин а нерехула, сан араволийла а хилийталахь бакъдолчун а, сийлаллин а нерехула. Хилийталахь суна гIоьнна Хьайгара бакъо а, ницкъ а  (Хьан мостагх со ларвеш, Хьан дин даздеш)'
Ахь āла: 'Бакъдерг деана‚ харцдерг ддаьлла. Баккъалла а, харцдерг ддала дезаш хилла'
Оха доссадо Къуръан чуьра (аяташ)  муъмин нахана /дегнашна а, догашна а)  дарба дерг а‚ къинхетам  берг а. Зуламхошна – цо дараш (зен) бен сов ца доху
Оха адамна ниIмат делча, – и юхаволу‚ генаволу / Тхуна бадат дарх/‚ ша бохамо схьалаьцча, и хуьлу /Делан къинхетамах/ догдиллина
Ахь āла: 'Массо а ву Iамал еш шен-шен  кепара'. Шун Кхиош-Кхобург дико хууш ву новкъаца /массарал/ нисвелларг милла велахь а
Цара хьоьга хоьтту сих /лаьцна/.Ахь āла: 'Са сан Кхиош-кхобучун гIуллакхах ду. Шуна Iилма кIеззиг бен ца делла'
Тхуна лиънехьара‚ Оха дIадаьккхина хир дара хьоьга Тхаьш  ваьхьица делларг – тIаккха хьуна карор вац хьайна цуьнца Тхуна тIехь векал (и духадерзо ницкъ берг)
Хьо Кхиош-Кхобучуьнгара къинхетам а бен. Цуьнан комаьршалла хьуна тIехь йоккха хилла
Ахь āла: 'Адамаш а‚ жинаш а гулделча хIокху Къуръанах тераниг дан‚ дийр дацара цара цунах тераниг‚ царах цхьаберш вукхарна накъостий хилча а'
Оха хIокху Къуръан чохь нахана билгалдаьккхина массо а хма. Тккха а дукхахболу нах  керстаналла доцчунна  дуьхьал хилира
Цара элира: 'Тхо цкъа а  тешар ма дац хьох ахь ца даккхахь тхуна лаьттах хьаст (шовда),
Я хьуна хурманийн а‚ кемсийн а беш ца хилахь‚ цунна юккъехула ахь хин татолаш  ца дахкахь
Я стигал ахь тхуна тIе, ахь чгма-дарра,   кескашца  ца йожаяхь‚  я хьо тхуна дуьхьал  Дела а‚ маликаш а далош ца вагхь‚
Я хьан хазйинчу хманийн  (дашо) цIа ца хилахь‚ я хьо стигла ца валахь. Цкъа а тешар дац тхо хьан /стигал/ валарх а, ахь тхуна жайна доссадалц‚ оха ша доьшуш а долуш'. Ахь āла: 'Вонах цIена ву сан Кхиош-Кхобург‚   ткъа  со адам - элча  бен ма  вац.'
Нах (керстанаш)  ца совцийна тешарх (ийман дилларх)  шайга нийса некъ беъча а‚ 'Адам доуьйту ткъа Дала элча хуьлий?' шаьш аларо бен
Ахь āла: 'Лаьттахь  паргIат лелаш маликаш хиллехь‚ цаьрга доссийна хир дара  Оха стиглара малик, элча а хилла'
Ахь āла: ' Кхачам бу Дела теш хилар   суна а‚ шуна а юккъехь. Баккъалла а, Иза хилла Шен леш /сов дика/ бевзаш а‚ гуш а'
Дала нисвеш верг – иза ву нийсачу новкъахь верг‚  Дала тилабала буьтуш берш – хьуна карор ма бац царна гIоьнчий, И Ша воцург. Оха гулбийр бу уьш къематдийнахь шайн яххьаш тIехь бIаьрса доцуш‚ мотт ца хууш‚ къора. Церан чугIойла – жоьжахати /-н цIе/ ю. И ма яйнехь‚ Оха царна  алу совйоккху
Иза царна бекхам бу уьш Тхан аятех ца тешаш хиларна а‚ цара аларна а: 'Тхо даьIахкаш а‚ чим а хилча‚ керла халкъ хилла дендийр ду, ткъа?'
Царна ца го-техьа и стигланаш а‚ латта а кхоьллина волу Дела ницкъ кхочуш хилар и саннарг юхакхолла? Цо царна шегахь шеко йоцу Iожалла йиллира, - тккха а зуламхоша керстаналла бен къобал ца дира
Ахь āла: 'Шу хилча а сан Кхиош-Кхобучун къинхетаман хазнийн доладеш‚ бIаьрмециг хир ма дара шу, уьш (и хазнаш) шайгара дIадовларна кхоьруш. Адам хилла пис (сутара)
Оха делира Мусага исс билгала долу делил. Ахь хаттал Исраилан кIенташка: иза (Муса) царна т веъча‚ ФирIавна  цуьнга  ма элира: 'Суна хета хьо‚ Муса‚ /наха/ хьайна бозбуунчалла дина верг ву'
Цо элира: 'Хьуна хиъна: хIорш ца диссийна стигланийн а‚ лаьттан а Эло бен‚ гуш йолу билгалонаш а йолуш. Суна хета‚ хIай ФирIавн‚ хьо хIаллакхир ву'
ТIаккха цунна (ФирIавнна) лиира уьш (Исраилан кIентий) лаьттара  (Мисрара) длахка‚  Оха иза а‚ цуьнца мел верг -  массо а хина бухавахийтира
Оха элира цул тIаьхьа Исраилан кIенташка: '(Хкху) лаьттахь дāха‚ эхартан (къематде хттаран) ваIда деъча‚ Оха шу ддуьгур ду /Далла хьалха/ вовшашца ийна /ийман диллинарг – керста, диканиг – вониг/'
Бакъдолчуьнца доссийна Оха иза /Къуръан/‚ бакъдолчуьнца доьссина иза /Далла гергара/. Хьо ца ваийтина Оха хаамча а‚ кхерамча а волчу хьолехь бен
Къуръанан  а дакъош а дина Оха хьоьга и паргIат  дешийта нахана. Оха и доссийна кIез-кIеззиг доссорца
Ахь āла: 'Теша цунах‚ я ма теша (Къуръанах)!  Баккъалла а, шайна цул хьалха Iилма делларш и (Къуръан), шайна доьшуш, чIенигишна тIе гуора оьгу'
Цара (лма деллачара) олу: 'Вонах цIена ву тхан Кхиош-Кхобург‚ тхан Кхиош-Кхобучун ваIда кхочушхилла'
ЧIенигашна тIе иэга уьш, боьлхуш‚ цо (Къуръан дешаро) уьш совбоху /Далла/ муьтIахь хиларца
Ахь āла: 'Шу  кхайкха /Деле/ АллахI алий‚ я Къинхетаме верг алий. Шу муьлхачуьнца (црца) кхайкхахь а  /дика ду/‚ Цуьнан хаза цIерш ю'. Хьайн ламаз дукха чIогIа (аз айдина) а ма де‚ сов меллаша (аз лагина) а ма де‚ цу юккъехь некъ лаха хьайна (юккъерчу барамехь)
Ахь āла: 'Хастам бу Далла, доьзалхо (Шена) ца лаьцначу‚ Шена паччахьаллехь /мулкехь/ накъост (оьшуш) ца хиллачу. Сийсазаллах /ларван/ гIоьнча а ца эшна Цунна'. Воккха виэ Иза воккхаварца!
Хастам бу Далла‚ Ша Шен лега жайна доссийначу‚ цу чохь (Къуръан чохь) нийса доцург ца далийна Цо
Нийса хилла долу /жайна ду иза/, цунах /цатешачарна/ кхерам хилийта Шегара чIогIачу ницкъаца‚ шаьш диканаш деш болчу муъмин нахана кхаъ баккхийта царна хаза ял хиларца
Уьш цу чохь гуттар лаьтташ
Кхерам таса шаьш олучарна: 'Дала доьзалхо лаьцна'
Царна цуьнца цхьа а Iилма дац‚ церан дайшна а (ца хилла и). Инзаре доккха хили церан багахула долург (доккха къа хиларан) дашца. Харцдерг бен ма дац цара олуш дерг
Хьо хила мега хьайн дог дохош церан ларшца (уьш бахьанехь сингаттаме а хилла)‚ халахеташ  хIокху хабарех а уьш ца тийшича
Оха лаьтта тIехь мел дерг хаздина цунна (лаьттана), уьш зерхьама: муьлха ву-те Iамалца уггар диканиг?
Оха хуьлуьйтур ю цу тIехь мел ерг декъа латта (тхь хмма а йоцуш)
Я хьо моьттуш вара-те и  хьехан а‚ ракъиман а дай Тхан аяташна /юккъехь/ тамаше хIума хилла?
Хьахаде /цаьрга, хIай Мухьаммад/: цхьа къонахий д ма лечкъира  хьеха чу‚ цара элира: 'Тхан Кхиош-Кхобург‚ Хьайгара къинхетам лолахь тхуна‚ атта делахь тхуна тхан гIуллакхехь нисдалар'
Оха  церан лергаш дкъевлира  хьеха чохь масийтта шарна
ТIаккха Оха уьш денбира (самабехира) Тхайна хаархьама /нахана гучудоккхуш/, шина тобанах муьлханиг ю цара яьккхина хан дика ягаръеш
Оха дуьйцу хьоьга церан хабар бакъдолчуьнца. Баккъалла а, уьш къонахий бара шайн Кхиош-Кхобучух тешна‚ Оха совбехира уьш нийсачу некъаца
Оха чIагIдира церан дегнаш,  уьш хьалагIевтича. Цара элира: 'Тхан Кхиош-Кхобург‚ стигланийн а‚ лаьттан а Эла ву Хьо‚ оха кхойкхур ма дац И воцчу Деле, – тIаккха оха гIалат дерг эр ма дара!
ХIокху тхан къомо Иза воцург /кхин/ деланаш лаьцна. Цара деънехьара царна тIехь билгала делил! Мила ву ткъа вуно зуламе ша Далла тIехь харцдерг кхоьллинчул?'
Шу царах а‚ цара, Дела а витина, Iибадат дечух а дIакъаьсти‚ хьеха  чу дIаловчкъийша – шуна баржор бу шун  Кхиош-Кхобучо Шен къинхетамах /къинхетам/‚ Цо шуна аьтто бийр бу шун гллакхашкахь'
Хьуна го, малх схьакхетачу хенахь  церан хьехана  аьтту агIорхула  дIахьаьвзаш, дIабузучу хенахь – царах дIатуьлуш аьрру агIорхула, уьш цуьнан (хьехан)  паргтчу меттигехь а болуш. Иза Делан делилех ду. Дала нисвеш верг – иза нийса верг ву‚ Дала тилавала вуьтуш верг – хьуна цкъа а карор ма вац цунна нийса некъ хьоьху гьнча
Хьуна моьтту уьш сема бу‚ ткъа уьш наб еш бу‚ Оха берзабо уьш аьтто агIор а‚ аьрру агIор а /латте церан догаш ца даийта/. Церан жIаьла, шен ши ког а баржийна, неIсагIехь ду. Царна тIекхиънехь, – юхавер вара хьо ведда‚ тхдер ма дара хьан царах кхерар
Иштта денбира  (самабехира) Оха уьш, цаьрга вовшашка хаттийтархьама. Царах олучо  элира: 'Мел лаьттира шу (оцу хьолехь)?' Цара элира: 'Тхо лаьттира цхьана дийнахь я дийнан декъахь?' Цара элира: 'Шун Кхиош-Кхобург дика хууш ву шу мел лаьттинехь а. Аш вахийта шайх цхьаъ хIокху кехаташца гIала. Лохийла цо уггар цIена кхача – цунах рицкъ дохьийла цо шуна‚ сема  хуьлийла иза‚ цхьаьнга ма хоуьйтийла цо шух дерг
Баккъалла а, уьш шуна тIенислахь, цара тIулгаш деттар ду шуна‚ я шу духадерзор ду шайн дине – тIаккха цкъеллига цкъа а даккхийдер дац шу!'
Иштта Оха царна тIе /нах/ нисбалийтира, царна хаийтархьама Делан ваIда бакъ юйла‚ сахьт– цу чохь шеко йоцийла (къематде хттур хиларна). Церан гIуллакхехь вовшашца галморзахбевлира уьш. Элира (цхьаболчара): 'ГIишло е царна тIехула (хьехана гонахула). Церан Кхиош-Кхобург дика хууш ву царах дерг'. Церан гIуллакхна тIехь тоьллачара элира: 'Царна тIехь маьждиг (ламаз ден меттиг) дийр ду вай'
Цара эр ду: 'Кхоъ ву (уьш)‚ церан доьалгIаниг – церан жIаьла ду'. Олу /цхьа кхечара/: 'Пхиъ ву (уьш)‚ церан йолхалгIаниг – церан жIаьла ду'‚ гучахь доцург хаа гIерташ. Олу /вукхара/: 'ВорхI ву‚ церан борхIалгIаниг – церан жIаьла ду'. Ахь āла: 'Сан Кхиош-Кхобург дика хууш ву церан терахь (уьш маса хиллехь)‚ уьш ца бевза кIеззигчарна бен'. Цаьрца ма къийса билгалдолчуьнца бен. Царах лаьцна хкхарах цхьаьнга ма хетта
Ахь аллане а ма алалахь цхьана хIуманна тIехь: 'Ас дийр ду иза кхана,
Далла лаахь'‚ олуш бен. Хьайн Кхиош-Кхобург дагаваийталахь хьуо вицвелча‚ āлалахь: 'ХIокхул а нийсачунна герга вахийта мега со сайн Кхиош-Кхобучо'
Шайн хьеха чохь уьш лаьттира кхаа  бIе шарахь‚ /кхин/ исс /шо/ ттуьйхира царна (шерашна)
Ахь āла: 'Дела дика хууш ву уьш мел лаьттира‚ Цуьнгахь ю стигланийн а‚ лаьттан а къайле'. Ма дика гуш ву Иза (ган мел дезарг)! Ма дика хезаш ву Иза (хаза мел дезарг)! И воцург цхьа а доладийриг ма вац царна‚ Шен хьукамехь цхьа а накъост ца лоцу Цо
Ахь дийца (Iамаде) хьайга ваьхьица деллачу хьайн Кхиош-Кхобучун жайнах. Вац Цуьнан дешнаш хуьйцуверг‚ хьуна цкъа а карор яц Цунна  Шена т йоцург  дIавада меттиг
Хьо собаре хила шайн кхиош-кхобучу Делан юьхь езаш, Цуьнга Iуьйранна а, суьйранна а кхойкхучаьрца. Хьайн ши бIаьрг дIа ма берзабе царах, дуьненан хазалла езаш‚ хьо муьтIахь ма хила Оха шен дог Тхо хьехорна гIовпал динчунна а‚ шен дезаршна тIаьхьахIоьттинчунна а‚ – цуьнан гIуллакх эрна хилла
Ахь āла: 'Бакъдерг ду шун Кхиош-Кхобучуьнгара. Шена лиънарг тешийла‚ шена лиънарг керста хуьлийла'. Баккъалла а, Оха кечйина зуламхошна /жоьжахатин/ цIе‚ цуьнан пенаша гобийр бу царах. Цара гIо дехахь‚ царна гIо дийр ду хица‚ ша лалийначу эчигах тера долчу,  яххьаш а ягаеш. Ма вон малар ду-кх! Вон хилла /церан/ чугйла (жоьжахате)!
Баккъалла а, ийман диллинарш а‚ дика малш йинарш а, – баккъалла а, Оха эшор ма яц хаза Iамал йинчун ял
Уьш бу шайна Iадн(ялсаманин) бошмаш ерш‚ шайн /когаш/ бухахула хиш оьхуш‚ хазбийр бу уьш цу чохь дашо хзаршца‚ цара тIедухур ду атласан а, деза дарийн  баьццара духар а‚ цу чохь шаьш маьнгешна тIетевжина лаьтташ. Ма дика мēла бу-кх! Хаза хили (церан) чугйла (ялсамане) !
Масална валаве царна ши стаг. Цу шиннах цхьанна Оха кемсийн ши беш хилийтина‚ цу шинна (бешана) го бира Оха хурманашца‚ цу шинна юккъехь ялта хилийтира
Шина а бешо шайн даар делира‚ цунах (стоьмех) хIумма а ца телхира. Царна юккъехула хи дигира  Оха
Цунна хилира стоьмаш, тIаккха цо шен накъосте элира, и шеца къамел деш а волуш: 'Сан хьайчул алсамо бу бахам а‚ со хьол сийлахьо ву накъостий хиларца а'
И шен беша  велира‚ шена зулам деш а волуш‚ цо элира: 'Суна ца моьтту цкъеллига цкъа а дIаер ю /хIара беш/
Суна ца моьтту сахьт хIуттур ду. Со сайн Кхиош-Кхобучуьнга дIаверзавахь, суна кароза дуьсур ма дац  дIаверзарца цул диканиг'
Элира цуьнга цуьнан /бусалба/ накъоста, ша цуьнга къамел деш волуш: 'Ахь керстаналла до ткъа хьо кхоьллинчунна поппарх‚ тIаккха тIадамах‚ тIаккха хьо Ша нисвина волчу /онда/ стаг а хилла?
Делахь а, сайх лаьцна аьлча‚ Иза АллахI ву – сан Кхиош-Кхобург‚ сайн Кхиош-Кхобучуьнца цхьа а накъост лоцур вац аса-м!
Хьуо хьайн беша   вахча‚ ахь аьллехьара: 'МашаАллахI! Делаца бен ницкъ ма бац'. Хьуна со гуш велахь хьайл ледаро хьолаца а‚ доьзалшца а,
Сан Кхиош-кхобучо суна дала а мега  хьан бешал а диканиг‚ доссадан цуьнан (хьан беша) тIе стиглара хьесап – тIаккха цунах шера а меттиг хуьлуш (лаьттаца дшарйина)‚
Я цуьнан хи (лаьттах) дхудуш‚ хьан цкъа а ницкъ ца кхочур боцуш и карадан'
Гобира цуьнан стоьмех (хллакхиларо)‚ и волавелира шен куьйгаш вовшех детта, ша цунна (бешана) харж ярна‚ ткъа иза (беш) шен бух тIехь еса йолуш. Цо олу: 'Ас ца лаьцна хиллехьара  сайн Кхиош-Кхобучуьнца цхьа а накъост!'
Ца хилира цунна /гIоьнчийн/ тоба, ша цунна гIо деш Дала динчунна дуьхьал. И ша ца хилира шена гIо далуш!
Цигахь гIо – хьакъ  волчу Делан ду. И ву дика верг мēла баларца а‚ дика верг /хаза/ тIаьхье хилийтарца а
Дāладе царна масална дуьненан дахар: Оха стиглара доссийна хи (дог) санна ду иза – цунах ийра лаьттан ораматаш. Тккха царах дакъаделла асарш хилира, шаьш мехаша дса а даржадеш. Хилира Дела массо а хIуманна тIехь ницкъ болуш
Бахам а‚ кIентий а – дуьненан дахаран хазалла ю -  бухадуьсуш долу диканаш тоьлу хьан Кхиош-Кхобучун гергахь мēлаца а‚ тоьлу догдахарца а
Оха лаьмнаш дуьйладолуьйтучу (д-схьадаржочу) /къемат/ дийнахь‚ хьуна гур ду латта шарделла. Оха схьагулбийр бу уьш (берриге а)‚ бухавуьтур вац царах цхьа а
Хьан Кхиош-Кхобучун хьалха дхIиттор бу уьш могра: шу даьхкина Тхо долчу, Оха  шу дуьххьара  ма-кхоллара.  Шуна-м моттара  Оха шайна /Тхуна дуьхьалкхетаран/  хан юьллур яц‚ аьлла
Охьадуьллур ду тептар (адамаша дуьненахь мел йина дика а. вон а  мал дязйина долу)  ‚ тIаккха хьуна гур бу къинош динарш цу чохь долчух кхоьруш‚ шаьш олуш: 'Ма бāла бу вайна‚ хра х тептар ду? ХIокхо -м буха ца дитина жиманиг а‚ я доккханиг а тергал ца деш!” Царна карийра шаьш /дуьненахь долуш/ динарг (шайна)  хьалхадиллина. Зулам ца до хьан Кхиош-Кхобучо цхьанна  а
Дагадаийта! Оха ма аьллера маликашка: 'Сужуд де Āдамна'. Цара сужуд дира, Иблис доцчо – и дара жинех‚ цо ла ца дуьйгра шен Кхиош-Кхобучун омране. Ткъа аш лоцу иза а‚ цуьнан зурриет а доттагIий‚ Со а вуьтий‚ – уьш шуна мостагIий ма-бу?! Ма вон бу-кх зуламхошна /шаьш бина/ хийцам!
Ас уьш  стигланаш а‚ латта а кхолларан а ‚ уьш шаьш кхолларан а‚ тешаш ца хIиттийна. Со ца хилира /и Сан халкъ/ тилош берш гIоьнчий лоцург а
Оцу /къемат/дийнахь Цо (Дала) эр ду: 'Кхайкха аш шаьш Сан накъостий бу‚ бохуш‚ чIагIбеш хиллачаьрга!' Уьш  кхайкхира цаьрга. Цара оцарна жоп ца делира‚ Оха хилийтира царна юккъехь хIаллакхилар (жоьжахати бахийтар)
Гира къинош диначарна /жоьжахатин/ цIе‚ царна хиира шаьш цу чу кхочур дуйла‚ ца карийра царна цунах дIасахьовзийла
Оха /къастош/ далийна хIокху Къуръан чохь нахана массо а тайпа  масал. Адам хилира вуно дукха хIуманашца къуьйсуш
Цхьа а дуьхьало ца хилла  нахана  /Делах/ теша шайга  нийса некъ беъча‚ шайн Кхиош-Кхобучуьнга гечдар деха  а – цаьрга хьалхалерачийн масал даро бен‚ я шайна хьалха Iазап хттаро бен
Оха ца бохкуьйту элчанаш кхаъ боккхуш а‚ кхерам тосуш а бен. Цатешачара харцдолчуьнца къуьйсу бакъдерг кIелдитархьама. Сан аяташ а‚ шайна кхерам теснарг а сийсазадеш тIелаьцна цара
Мила ву зуламе шена шен Кхиош-кхобучун аяташ хьехийна‚ тIаккха царах юхаваьллачул‚ шен куьйгаша хьалхадаьккхинарг дицдийначул? Баккъалла а, Оха церан дегнаш чу гIат диллина – тIаккха уьш цунах (Къуръанах) ца кхета‚ церан лергаш чу /йиллина/  къоралла. Ахь уьш нийсачу новкъа кхайкхича а‚ цкъеллига цкъа а нислур бац уьш
Хьан Кхиош-кхобург гечдийриг ву‚ /Шегахь/ къинхетам (боккха)  болуш. Цара /дуьненахь/ карадинчуьнца Цо уьш /Iазапе я бāлане/ лоьцуш белахьара‚ царна  Iазап сихдийр дара Цо. Царна тоьхна хан ю‚ Цунна тIехбевла бовда меттиг цкъа а карор ма яц царна
И ярташ -  Оха хIаллакйира уьш‚ цара зулам дича‚ уьш хIаллакбарна хан йиллира Оха
Дагадаийта! Мусас аьллера шен къонахе: 'Со соцур вац ши хIорд вовшахкхетачу меттиге кхаччалц‚ я лелар ву еххачу заманахь'
И шиъ /хIорд/ вовшахкхетачу меттиге кхаьчча‚ царна шайн чIара бицбелира‚ ткъа цо /лаьттахула/ Iуьрг доккхуш шен некъ хIорда чу биллира
ТIаккха шаьш - шиъ /оцу меттигах/ чекхваьлча‚ цо элира шен къонахе: 'Схьало вайна вайн кхача. Вайна  дуьхьалкхийти хIокху вайн некъах хало'
Цо (Мусаца хиллачу кIанта) элира: 'Хьажахь! Вай чара йолчу дирзича, суна бицбелира чIара‚ шайтIано а бен суна и биц ца балийти‚ суна и дага ца бойтуш‚ ткъа цо шен некъ цхьа тамаше кепара хIорда чу биллира'
Цо (Мусас) элира: 'И дара вайна дезаш хилларг'. ТIаккха и шиъ шайн тачча (лорах) юхабирзира
Царна шинна карийра Тхан лейх цхьа лай‚ Оха шена Тхан гергара къинхетам белла волу‚ Оха шена Тхайгара Iилма Iамийна волу
Мусас цуьнга элира: 'Хьуна тIаьхьахIуттий со‚ ахь суна Iаморхьама хьайна Iамийначух кIорггера бакъдерг?'
Цо (Хизрас) элира: 'Хьуна маггане а могур дац соьца собар дан
Муха дийр ду ахь собар‚ хьайна шех хаар доцчуьнца'
Цо (Мусас) элира: 'Хьуна карор ву со‚ Дала мукъалахь‚ собар деш‚ хьуна Iеса хир вац со омра кхочушдарца'
Цо элира: 'Хьо суна тIаьхьахIоттахь‚ соьга ма хатталахь цхьана а хIуманах лаций‚ ас хьуна шех дерг ддийццалц'
ТIаккха и шиъ дIаволавелира кеманна тIехаъалц – цо цунна Iуьрг даьккхира. Цо (Мусас) элира: 'Iуьрг даьккхи ахь цуьнан нах бухабахийтархьама‚ цхьа ирча хIума ма ди ахь!'
Цо элира: 'Ас ца элира: хьуна маггане а могур дац соьца цхьана собар дан'
Цо (Мусас) элира: 'Ахь суна бехк ма билла со вицваларна‚ хало ма е суна /кху/ сан гIуллакхах'
ТIаккха и шиъ дIаволавелира цхьана кIантана дуьхьалкхетталц – цо и вийра. /Мусас/ элира: '/Ванах/ ахь цIена са дий-кх, сина дуьхьал а доцуш! Ма вон хIума дий-кх ахь!'
Цо элира: 'Ас ца аьллера хьоьга: хьуна данне а соьца собар далур дац‚ аьлла?'
Цо (Мусас) элира: 'Нагахь санна ас хьоьга хIума хаттахь хIокхул тIаьхьа, – суна накъосталла ма де: соьгара бехказло ю хьуна'
ТIаккха и шиъ дIаволавелира цхьана юьртан нахана тIекхаччалц. Цара цуьнан нахе даа хIума дийхира, ткъа цара дуьхьало йира цу шинна хьошалла дан. Цу шинна карийра цу чохь йожа йоллуш керт – цо (Хизрас) иза ирахIоттийра. Элира /Мусас/: 'Хьайна лиънехь, цунах мах оьцур бара ахь'
Цо элира: 'Хра суна а‚ хьуна а юккъехь дкъастар ду. Ас достур ду хьуна шеца собар дан ца мегнарг:
Амма кема – хIорда чохь болх беш болчу мискачу нехан дара иза. Суна лиира иза дохо – царна  тIехьахь лаьтташ вара паччахь‚ массо а /дика/ кема схьадоккхуш ницкъица
Ткъа кIант – цуьнан да-нана муъмин нах бара‚ тхо кхоьрура цо царна  халахетийтарна /Делан/ дозанех валарца а‚ /Далла/ керста хиларца а
Тхуна лиира церан Кхиош-кхобучо цу шинна, хийцина‚ цул диканиг /доьзалхо/ лойла‚ цIена волуш‚ къинхетамца мелхо а герга волуш
Ткъа керт‚ и яра гIалахь шинна кIентан – боберийн‚ цунна бухахь цу шиннан хазна яра. Цу шиннан да вара дика Iамал йолуш стаг. Хьан Кхиош-кхобучунна лиира и шиъ гметтахттийта‚ цаьрга шайн хазна схьаяккхийта хьан Кхиош-кхобучуьнгара къинхетамца. Иза ас ца дина сан гIуллакхаца. И ду хьуна шена тIехь собар дан ца мегначун тидар'
Цара хьоьга хоьтту Ши маIа йолчух лаьцна. Ахь āла: 'Ас дуьйцур ду шуна цунах лаьцна хабар'
Баккъалла а, Оха чIагIвира иза лаьттахь‚ белира цунна /шен лааме кхача/ массо а хIуманан некъ (ницкъ)
Цхьана новкъа хIоьттира иза
Малхбузе кхаьчча‚ цунна карийра и дIабузуш ьржа поппар болуш /довха/ шовда долчу меттигехь‚ цуьнан уллохь цхьа нах карийра цунна. Оха элира: 'ХIай Ши маIа ерг! Я Iазап дийр ду ахь‚ я ахь цаьргахь диканиг дийр ду'
Цо элира: 'Ткъа зулам динарг милла велахь, – тIаьхьа цунна Iазап дийр ду оха. ТIаккха шен Кхиош-кхобучунна тIеверзор ву иза – Цо Iазап дийр ду цунна, ирча Iазап
Ткъа ийман диллинарг а‚ дика Iамал йинарг а – царна хаза бекхам бу. Оха цуьнга эр ду тхан омрах атта дерг'
ТIаккха цхьана /кхечу/ новкъа хIоьттира иза
Малх схьакхетачу меттиге кхаьчча‚ цунна карийра и схьакхеташ цхьана нахана‚ Оха шайна цуьнан (маьлхан) дуьхьал цхьа а хьулам ца бинчу
Иштта дIалецира Оха цуьнгахь дерг хаарца
ТIаккха цхьана /кхечу/ новкъа хIоьттира иза
Шина /лаьмнийн/ дуьхьалонан юккъе кхаьчча‚ цунна карийра царна бухахь /Зул-Къарнайн цхьана а/ дашах кхеташ боцу нах
Цара элира: 'ХIай ШимаIаерг! Баккъалла а, Яъжуж а‚ Маъжуж а боьханиг даржош бу лаьттахь. Оха хьуна  харж йой‚ ахь тхуна а‚ царна а юккъехь дуьхьало йийриг?'
Цо элира: 'Сан Кхиош-кхобучо со шена чохь чIагIвинарг дика ду. Суна ницкъица гIо де‚ ер ас шуна а‚ царна а юккъехь чIагIо
Ло суна эчиган кийсикаш'. Ша уьш шинна ламанан йистошкахь нисйича‚ цо элира: '/ЦIе/ марсаяккха!' Цо цунах цIе хилийтича‚ элира: 'Схьало соьга‚ ас цунна тIе лалийна эчиг дуттур'
Ца мегира царна цунна тIе бовла а‚ ца мегира царна цунна Iуьрг даккха а
Цо элира: 'ХIара сан Кхиош-кхобучуьнгара къинхетам бу. Сан Кхиош-кхобучун ваIда еъча‚ Цо лаьттаца нисйийр ю иза. Сан Кхиош-кхобучун ваIда хьакъ-бакъ хилла'
Оха буьтур  бу уьш оцу /къемат/ дийнахь цхьаберш вукхарна тIе бетталуш. Сур локхур ю‚ Оха уьш гулбийр бу берриге а
Хьалхаюьллур ю Оха оцу дийнахь цатешачарна жоьжахати шуьйрра
Уьш бара шайн бIаьргашна дуьхьал парду долуш  Со хьехорх /уьш духатухуш/‚ уьш бара ладогIа ца могуш
Цатешначарна моьтту-те шаьш‚ Со воцург‚ Сан леш гIоьнчий луьйцур бу? Оха кечйина жоьжахати цатешачарна чубисса
Ахь āла: 'Ас буьйций шуна Iамалашца уггар эшнарш‚
Дуьненан дахаре шайн къахьегар /эрна/ дайина хилларш, шаьш дика болх беш бу моьттуш?'
Уьш бу шаьш шайн Кхиош-кхобучун аяташна а‚ Цунна дуьхьалкхетарна а керстаналла динарш‚ эрна хилла церан Iамалш‚ хIоттор дац Оха царна къематдийнахь терза
И - царна бекхам бу – жоьжахати: шаьш керстаналла дарна а‚ Сан аяташ а‚ Сан элчанаш а бахьорна а
Баккъалла а, ийман диллинарш а‚ диканаш динарш а – царна хилла Фирдавсан бошмаш чохь Iан –
Цу чохь гуттар лаьтташ‚ царах шайна дIатила ца лууш
Ахь āла: 'ХIорд сан Кхиош-кхобучун дешнашна шекъа хилча а, – хIорд кхачалур бара сан Кхиош-кхобучун дешнаш кхачадалале‚ цунах тераниг Оха алссам деъчи а /кхин хIорд хилийтича а/'
Ахь āла: 'Со адам ду шу санна‚ суна ваьхьица хаийтина шун Дела цхьа Дела вуйла. Шен Кхиош-кхобучунна дуьхьалкхетаре дог дохуш хиллачо – дика Iамал йойла‚ шен Кхиош-кхобучун  Iибадат дарехь цхьа а накъост ма лоцийла'
Каф-хIа-йа-Iайн-сод
Шен лех Закарийах хьан Кхиош-кхобучо /бина болу/ къинхетам хьехор /ду хIара/
Хьахаде! Цо кхайкхира шен Кхиош-кхобучуьнга къайлаха кхайкхарца
Элира: 'Сан Кхиош-кхобург (сан везан Дела)! Баккъалла, сан даьIахкийн гра дайна /со къанваларца/‚ /сан/ корта буьзна къоьжачу чоьша‚ со ца хилира Хьоьга кхайкхарехь‚ /везан/ Дела‚ декъазниг (Ахь сан доIина жоп ца луш ца вуьтура  со – жоп лōхьа суна хIинца а)
Со кхоьру сол тIаьхьа буьсучу сан гергарчарах /цара Хьан дин дIатасарна/‚ зуда а хили сан бер ца хуьлуш‚ лōхьа суна Хьайгара /дика/ доьзалхо
Сан ирс оьцур цо‚ ЯIкъубан доьзалан ирс а оьцур цо‚ Ахь хилийталахь иза‚ со кхиош-кхобуш волу сан Дела‚ /Хьо шена/ реза волуш'
ХIай Закарийа! Оха кхаъ боккху хьуна кIантаца‚ шен цIе Яхья йолчу. Ца хилийтина Оха цул хьалха и цIе ерг'
Цо элира: 'Со Кхиош-кхобург‚ мичара хир вара суна кIант?! Сан зуда а бер ца хуьлуш ма ю‚ со а воккхаллехь дукха тишвелла'
/Делан малико/ элира: 'Иштта аьлла хьан Кхиош-кхобучо: 'И Суна /дукха/ атта ду‚ хьо а кхоьллина Ас хьалха‚ хьо хIумма а ма яцара'
Цо (Закарийас) элира: 'Со Кхиош-кхобуш волу сан Дела‚ цхьа билгало хилийтахь суна!' Элира: 'Хьуна билгало ю-кх ахь нахе нийсса кхаа буьйсанна хабар цадийцар'
ТIаккха шен нах болчу аравелира иза михьраба чуьра‚ цо цаьрга хаийтира ишар ярца: 'Тасбахь делаш /Далла/ Iуьйранца а‚ суьйранца а'‚ аьлла
/Дала элира/: 'ХIай Яхья! Схьаэца жайна ницкъица!'  Оха делира цуьнга хьукам и жима кIант волуш
Тхоьгара къахетар а‚ цIеналла а /дара иза/. И хилира /Делах/ кхоьруш а,
Дена-нанна дика а /хилира и/‚ и вацара /нахана/ ницкъ бийриг а‚ Iеса верг а
Салам ду цунна и дуьнена ваьллачу дийнахь а‚ и лийр волчу дийнахь а‚ и юха /гIаттийна/ денвийр волчу дийнахь а
Ахь хьахае жайна чохь Марьям. Жимма генаелира иза шен нахах малхбалечу меттиге
ТIаккха цо лецира шена царна дуьхьал пардо. Оха дахийтира цунна тIе Тхан Са‚ и тарделира цунна нийса долчу адамах
Цо (Марьяма) элира: 'Со Къинхетам болчуьнца /Делаца) ларло хьох‚ хьо /Делах/ кхоьруш хиллехь'
Цо (Джабраил малико) элира: 'Со хьан Кхиош-кхобучун элча ву‚ хьуна цIена кIант вала веана'
Цо (Марьяма) элира: 'Мичара хир ву суна кIант! Сох адам а хьакха ца делла‚ со нахаца лелаш а ца хилла'
Цо элира: 'Иштта аьлла хьан Кхиош-кхобучо: 'И суна атта ду'. И (Iиса пайхамар дуьненчу вāлар) хуьлуьйтур ду Оха нахана делил а‚ Тхайгара къинхетам а. ГIуллакх кхочушхилла'
И цунах берах йисира‚ тIаккха и цуьнца генаелира генарчу меттиге
Бер деш лазар дāро и ялийра хурман диттан гIад долчу‚ цо элира: 'Елла елахьара со хIокхул хьалха, – йицъелла яьлла хир яра со!'
Цо (Джабраил малико) цуьнга кхайкхира цуьнан (хурман дитта) кIелара: 'ГIайгIане ма йожа‚ хьан Кхиош-кхобучо хьуна бухахь /хин/ татол хилийтина
ДIасаластаде хьайна хурман диттан гIад‚ цо егор ю хьуна мадъелла тIеда хурманаш
Даа‚ мала‚ йоккхае (йоккха еда). Хьайна нахах милла гахь а‚ āла: 'Со Къинхетам болчунна (Дала) марха лаца ваIда йина ю‚ со тахана йист хир яц цхьанна  адаме '
ТIаккха и яхара цуьнца (бераца Iийсаца) шен нах болчу‚ ша и хьош /шен карахь/‚ цара элира: 'ХIай Марьям‚ ма тамаше хIума деана ахь!'
ХIай ХIарунан йиша! Хьан да ма ца хилла вон стаг‚ хьан нана а ма ца хилла нахаца лелаш'
Цо (Марьямо) цуьнгахьа (шен кIант Iийсагахьа) ишар йира. Цара элира: 'Тхо муха дист хуьлу ша аганчохь долчу бере?'
Цо (жимчу берас-Iийсас) элира: 'Со Делан лай ву. Цо соьга жайна делла‚ Цо сох пайхамар хилийтина
Цо со беркате хилийтина со миччахь велахь а. Суна весет дина Цо ламаз а‚ закат а, со дийна мел лаьтта,
Сан нанна дика хилар а. Цо ца хилийтина со /нахана/ ницкъбийриг а‚ декъазниг а
Салам ду суна дуьнена ваьллачу дийнахь а‚ лийр волчу дийнахь а‚ юха /гIаттийна/ денвийр волчу дийнахь!'
Иза ву Iийса‚ Марьяман кIант – бакъонан дош‚ цара шена чохь шеко еш долу
Далла ца хилла /там болуш/ цхьа а доьзалхо лāца. Вонах цIена ву Иза. Ша цхьа гIуллакх кхочушдеш‚ Цо цуьнга олу: 'Хила!' – иза хуьлу
 Баккъалла а, АллахI – Дела  сан Кхиош-кхобург ву‚ шун Кхиош-кхобург а ву‚ Цунна Iибадат дейша. ХIара бу нийса некъ'
Оцарах тобаний юккъехь хилпалонаш хилира: бāла бу ца тешаш хиллачарна деза-доккхачу /къемат/ дийнахь гур долчух
Ма билгала хозур ду царна, ма къаьггина гур ду царна шаьш Тхуна тIедаьхкинчу /къемат/ дийнахь! Делахь а, зуламхой тахана билгалчу тилар чохь ма бу
Кхерам таса царна баланан /къемат/ дийнаца‚ гIуллакх кхочушхилла уьш тидама чохь боцуш‚ уьш ца тешаш болуш
Баккъалла а, Оха ирсана оьцу латта а‚ цунна тIехь мел верг а‚ Тхуна тIе юхаберзор болуш бу уьш а
Хьахаве жайна чохь ИбрахIим. Баккъалла а, иза хилла тх бакълуьйш верг а‚ пайхамар а
Хьахаде! Цо аьллера шен дега: 'Дада‚ ахь хIунда Iибадат до шена /хмма а/ ца хозучунна‚ шена /хмма а/ ца гучунна‚ ша хьо цхьана а хIуманах кIелхьарвоккхур воцчунна?
Дада‚ соьга деана Iилманах хьоьга цадеънарг‚ суна тIаьхьахIотта – ас нийсачу новкъа вуьллур ву хьо
Дада‚ шайтIанна Iибадат ма дехьа. Баккъалла а, шайтIа Къинхетам болчунна (Далла) Iеса хилла
Дада‚ со кхоьру Къинхетам болчуьнгара Iазапо хьо схьалацарна – тIаккха хьо шайтIанан доттагхир ма ву'
Цо (ИбрахIиман дас) элира: 'Ткъа хьо къаьхка сан делех‚ хIай ИбрахIим? Хьо ца сацахь‚ ас хьуна деттане а тIулгаш деттар ма ду. Генавала суна цхьана ханна!'
Цо (ИбрахIима) элира: 'Салам ду хьуна. Ас гечдар доьхур ду хьуна сан Кхиош-кхобучуьнга. Баккъалла а, Иза хилла соьца дукха дика
Шух а дIакъаьста со‚ аш‚ Дела а витина‚ шена Iибадат дечух а. Ас Iибадат до сан Кхиош-кхобучунна‚ со ца хила тарло сан Кхиош-кхобучунна Iибадат дарца декъазниг'
Иза царах а‚ Дела а витина‚ цара шена Iибадат дечух а дIакъаьстича‚ Оха цунна велира Исхьакъ а‚ ЯIкъуб а – хIораннах хилийтира Оха пайхамар
Оха делира царна Тхан къинхетамах /даьхни а‚ доьзал а/‚ Оха хилийтира царна бакъдолчун мотт лекхачу даржехь
Хьахаве жайнахь Муса. Баккъалла а, иза вара /Дала Шена/ къастинарг‚ иза вара элча а‚ пайхамар а
Оха цуьнга кхайкхира ламанан аьтту агIорхьара‚ гергавалийра иза къайлахчу къамелана
Оха Тхан къинхетамах /совгтна/ велира цунна шен ваша ХIарун пайхамар хилла
Хьахаве жайнахь ИсмаIил. Баккъалла а, иза вара ваIда бакъйеш верг‚ и вара элча а‚ пайхамар а
Иза хуьлура шен охIланна омра деш ламазций‚ закатций‚ и вара шен Кхиош-кхобучунна гергахь шена /Иза/ реза верг
Хьахаве жайнахь Идрис. Баккъалла а, иза вара тх бакълуьйш верг а‚ пайхамар а
Оха хьалаваьккхира иза лекхачу меттиге
Уьш бу Āдаман зуьрретах болу Оха Нухьаца лелийначарах а‚ ИбрахIиман а‚ Исраилан а зуьрретах а‚ Оха шаьш нисбинчарах а‚ хаьржинчарах а болчу пайхамарех Дала шайна ниIмат делларш. Шайна Къинхетам болчун аяташ дешча, – гора гIора уьш сужд дарций‚ белхарций
Царал тIаьхьа цхьа тIаьхье хилира ша ламаз дойуш‚ /дегн/ шовкъашна тIаьхьахIуьттуш. Тьхьа бегар бу уьш тилар чу /и бахьанехь дуьненахь а, эхартахь а бекхам хир бу царна/
Тōба динарг а‚ ийман диллинарг а‚ дика Iамал йинарг а воцург. Уьш ялсамани чу гIур бу‚ царна хIумма зулам дийр дац
Iаднан бошмашна чу‚ Къинхетам болчо Шен лешна /цара и шайна/ гуш а йоцуш /цунна мал ярна/ ваIда йина йолчу. Баккъалла а, Иза вара Шен ваIда кхочушхир йолуш
Царна цу чохь деса хабар хезар дац‚ 'Салам' бен‚ царна шайн рицкъ хир ду цу чохь Iуьйранна а‚ суьйранна а
И ялсамани ю Оха ирсана луш Тхан лех /Делах/ кхоьруш хиллачунна
Тхо охьа ца дуссу хьан Кхиош-кхобучун омраца бен. Цуьнан ду вайн хьалхахь дерг а‚ вайн тIехьахь дерг а‚ оцарна юккъехь дерг а. Ца хилла хьан Кхиош-кхобург вицлуш'
Стигланийн а‚ лаьттан а‚ царна юккъехь мел долчун а Кхиош-кхобург ву иза‚ Цунна Iибадат де‚ Цунна Iибадат дарна тIехь собар а де. Хьуна вевзий Цуьнан цIерхо?
Адамо олу: 'Со велча, тIаьхьа денвина аравоккхур ву?'
Ойла ца йо-те адамна Оха ша кхоьллина хилар хьалха – и хIумма ма яцара?
Хьан Кхиош-кхобучух дуй боу /Ас/‚ Оха гулбийр ма бу уьш а‚ шайтIанаш а‚ тIаккха жоьжахатина гонаха балор ма бу горабахана
ТIаккха Оха схьавоккхур ву хIор тобанах Къинхетам болчунна дуьхьало ярца уггар чIогIа верг
ТIаккха Тхо дика хууш ду шаьш цу чохь бāга там берш
Шух ма вац цу чу гIуш верг бен. Хьан Кхиош-кхобучун и хилла сацам боллуш кхочушхилларг
ТIаккха Оха кIелхьарбохур бу шаьш /Делах/ кхоьруш хилларш‚ зуламхой буьтур бу Оха цу чохь горабахана
Шайна билгала долу Тхан аяташ дешча‚ цатешачара элира ийман диллинчаьрга: '/Вайх/ шиннах муьлха тоба ю дика бахамца‚ вовшашца цхьанакхетарца хаза?'
Мел хIаллакйина Оха царал хьалха тIаьхьенаш‚ оцарал вуно хаза йолуш хьолаца а‚ гарца а!
Ахь āла /хIай Мухьаммад/: 'Милла хиллехь а тилар чохь‚ Къинхетамболчо яхйо цунна хан /балане ца лоцуш/ и шена ваIда йинарг: /дуьненан/ Iазап‚ я сахьт шен бьргий хьалха хтталц – тIаккха хуур ду царна‚ мила ву вон верг меттигаца‚ уггар ледар верг эскарца
Совбоху Дала нисбалагIертарш нийсачу некъаца. Бухаюьсуш йолу дика Iамалш тоьлу хьан Кхиош-кхобучун гергахь мēлаца‚ тоьлу духадерзор долчуьнца а
Хьуна гирий и Тхан аятех цатешнарг? Цо элира: 'Суна ланне а лур бу бахам а‚ доьзал а'
Къайлахдолчунна ткхиъна- те иза, я Къинхетамболчуьнгара ваIда эцна-те цо?'
ХIан-хIа! Оха яздийр ду цо бохург‚ яхйийр ю цунна Iазапан хан яхйарца
Оха схьаоьцур ду ирсана цо бохург (цуьнан бахам а, цуьнан доьзал а и хллаквинчул тьхьа)‚ Тхуна тIе вогIур ву иза цхьа /даьхни а‚ доьзал а боцуш/
Цара лаьцна Дела воцург /кхин/ делий‚  шайна царах сий хилархьама
ХIан-хIа! Церан Iибадатна керстаналла дийр ду цара‚ царна мостагIий хир бу царах /къематдийнахь/
Хьуна ца хиъна‚ Оха шайтIанаш дахийтина керстанашна тIе цара уьш луьйра къиношна тIекхойкхуш (уьш царна хаздеш)?
Сих ма ло царна. Оха царна дагардеш ду /денош/ дагардарца
Оцу /къемат/дийнахь Оха гулбийр бу /Делах/ кхоьрурш Къинхетамболчунна тIе тIехевшина
Оха длохкур бу къинош динарш жоьжахате гIаш
ШапаIатан да хир вац ша Къинхетамболчуьнгара ваIда эцнарг а бен
Цара элира: 'Къинхетамболчо доьзалхо лаьцна /шена/'
Ирча хIума деана аш
Стигланаш этIарна герга ду цунах‚ латта дадарна‚ лаьмнаш доьхна дегарна /герга ду/
Цара Къинхетамболчунна доьзалхо кхайкхар бахьанехь
Там бац Къинхетам болчунна доьзалхо лāца
Массо а стигланашкахь а‚ лаьттахь а мел верг ма вац Къинхетам болчунна тIе лай хилла вогIур волуш бен
Цо церан хьесап дина‚ багарбина уьш багарбарца
Уьш массо а Цунна тIе богIур бу къематдийнахь  шаьш-шаьш
Баккъалла а, ийман диллинарш а‚ дика Iамалш йинарш а – царна Къинхетамболчо безам хуьлуьйтур бу
Баккъалла а, Оха атта дина и (Къуръан), хьан маттахь хьоьга /Делах/ кхоьручарна цуьнца кхаъ баккхийта‚ луьрачу къомана цуьнца кхерам тасийта
Мел хIаллакйина Оха царал хьалха тIаьхьенаш! Хаалой хьуна царах цхьа а‚ я хезий хьуна церан тата а?
ТIахIа
Оха ца доссийна хьоьга Къуръан хьуна хала хилийта (хьоьга баланаш хьегийта)
Хьехам хилла бен ша /Делах/ кхоьруш волчунна
Ша латта а‚ лекха стигланаш а кхоьллинчуьнгара доссош долчу хьолехь /ду хIара/
Ша сов къинхетаме верг ву И – Iарша тIехь днисвелла И
Цуьнан ду стигланашкахь дерг а‚ лаьттахь дерг а‚ цу шинна юккъехь дерг а‚ лаьтта бухахь дерг а
Ахь дош чIогIа āлахь а, – баккъалла а, Иза хууш ву къайле а‚ вуно хьуламехь дерг а
/Цхьа Аллах Дела ву – кхин дела вац И бен. Цуьнан ю хаза цIерш
Хьоьга деаний Мусан хабар?
Дагадаийта! Цунна ма гира цIе‚ тIаккха цо элира шен доьзале: 'Шу совца /хIокху меттехь/‚ суна цIе хааелла‚ со ван мега шуна цунах цхьа āлу йохьуш‚ я суна карор бу цIера тIехь нийса некъ'
Иза цунна тIевеъча‚ кхайкхира: 'ХIай Муса!
Баккъалла а, Со ву хьан Эла‚ дIаяха хьан мачаш – хьо ву ТIува олучу езачу атагIахь
Ас хьо хаьржина – ладогIа вехьеца дуьйцучуьнга
Баккъалла а, Со Дела ву‚ кхин дела вац Со воцург‚ Суна Iибадат де‚ ламаз хIоттаде Со хьехаван
Баккъалла а, сахьт догIур долуш ду‚ Со лаьтта и хьулдеш‚ хIор синна ша тIегIерташ долчуьнца бекхам хилийта
Хьо цунах юха ма воккхийла ша цунах ца тешаш  шен дезаршна тIаьхьа хIоьттинчо – тIаккха хIаллакхир ву хьо
И хIун ю хьан аьтту куьйгахь ерг‚ хй Муса?'
Цо элира: 'И сан Iаса ю‚ со цунна тIетовжу‚ ас цуьнца сан жана гIаш дегадо‚ суна цу чохь кхин пайданаш а бу'
Цо (Дала) элира: 'ДIакхосса и‚ хй Муса!'
Цо и дIакхоьссира – цунах чукхиссалуш текхарг хилира
Цо элира: 'Схьаэца и‚ ма кхера!' Шен хьалхалеррачу куьце ерзор ю и Оха
Хьан куьг хьан агIонна тIетаIаде – кIайделла схьадер ду иза хало йоцуш – кхин делил ду хьуна
Оха хьоьга гайта Тхан даккхийчу делилех
Хьада ФирIавнна тIе гIо‚ – баккъалла а, и тIехваьлла /Делан дозанех/'
Цо элира: 'Сан Кхиош-кхобург‚ сан дог паргIатдаккхахь‚
Ахь дайдехь  суна сан гIуллакх
Ахь бастахьа сан маттах болу шад -
ТIаккха уьш кхетар бара сан дашах
Хилийтахь суна гIоьнча сан охIлах‚
ХIарун‚ сан ваша
Цуьнца сан ницкъ чIагIбехьа
Суна накъосталла дайтахьа цуьнга сан гIуллакхехь
Оха Хьуна тасбихь дархьама дуккха а
Оха Хьо хьехавархьама дуккха а
Баккъалла а, Хьо хилла-кх тхо гуш верг'
Цо (Дала) элира: 'Хьуна делла айхьа доьхург‚ хй Муса
Оха кхин /хьалха а/ ма бинера хьох къинхетам‚
Оха вехьеца хаийтира хьан нене хоуьйтург:
ТIорказа чу вилла и‚ тIаккха хIорда чу кхосса и. ХIордо юьстаха  кхуссур ву иза – Сан а‚ цуьнан а мостагIчо схьаоьцур ву'. Ас хьуна безам тесира Сайгара‚ хьо кхиархьама Сан бIаьргийн хьалха
Хьан йиша ма яхара‚ тIаккха цо олу: 'Ас тIехьажадой шу и кхобург волчунна?' Оха хьо юхаверзийра хьан нене цуьнан бIаьрг бузо‚ и гIайгIане ца йожийта а. Ахь цхьа стаг вира – Оха хьо кIелхьарваьккхира пошмаллах. Оха зийра хьо зерца. Хьо висира цхьана шерашкахь Мадъянан нах болчохь. ТIаккха хьо веара /элчаналла хьуна тдилла билгалдинчу/ хеннахь‚ хй Муса
Ас  Сайна /элчалла ддахьа/ хаьржина хьо
Хьада‚ гIуо хьо а‚ хьан ваша а Сан делилашца‚ аш шиммо ледарло ма елаш Со хьехаварехь
ДIагIо ший а ФирIавнна тIе‚ баккъалла  а‚ и тIехваьлла /Делан дозанех/
Аш шиммо āла цуьнга кIеда дош‚ ойла ян тарло цо‚ я кхеравала тарло иза
Цу шиммо (Мусас а‚ ХIаруна а) элира: 'Тхан Кхиош-кхобург‚ тхо кхоьру цо тхуна вас ярна‚ я и тIехвāларна'
Цо (Дала) элира: 'Шу /шиъ/ ма кхера‚ Со шуьца ву‚ хезаш ву‚ гуш ву
ДIагIо цунна тIе‚ аш āла: 'Баккъалла а, тхо хьан Кхиош-кхобучун элчанаш ду. ДIабахкийта тхоьца Исраилан кIентий‚ Iазап ма де царна. Тхо даьхкина хьуна тIе хьан Кхиош-кхобучуьнгара делилаца.  /Делан запах/ маршо ю нийсачу новкъа тьхьахIоьттинчунна
Тхуна вехьеца хаийтина: Iазап хир ду‚ аьлла‚  /цIена Делан дин/ харцдинчунна а‚ /оцунах/ юхаваьллачунна а'
Цо (ФирIавнас) элира: 'Мила ву шуьшиннан Кхиош-кхобург‚ хIай Муса?'
Элира /Мусас/ : 'Тхан Кхиош-кхобург ву‚ Ша массо а хIуманна кхоллар делларг а‚ тIаккха /и/ нийсачу новкъа диллинарг а'
Цо (ФирIавнас) элира: 'Хьалха хиллачу тIаьхьенийн гIуллакх муха ду?'
Элира /Мусас/: 'Церан Iилма сан Кхиош-кхобучунна гергахь жайна чохь ду‚ тила а ца ло сан Кхиош-кхобург‚ виц а ца ло
И ву Ша хилийтинарг шуна латта ага санна‚ Цо шуна цу (латта)чухула некъаш дихкина‚ Цо даийтина стиглара хи'. Оха схьадаьхна цуьнца (хица) шинакепара тайп-тайпана ораматаш
Даа шайна а‚ даьхни а дажаде. Баккъалла а, цу чохь делилаш ма ду хьекъал долчарна
Цунах Оха кхоьллина шу‚ цу чу Оха шу юхадерзош ду‚ цунах Оха шу арадохур долуш ду кхин  цкъа
Оха цуьнга (ФирIавне) гайтира Тхан дерриге а делилаш – цо харцдира‚ цо тIе ца ийцира /уьш/
Цо элира: 'Хьо веана тхо тхан лаьттара арадаха хьан бозбуунчаллица‚ хIай Муса?
Оха лур ма ду хьуна цунах терра бозбуунчалла. Хан тоха тхуна а‚ хьайна а юккъехь‚ оха а йохор йоцуш‚ ахьа а – юккъера меттиг (массарна тIе бахка атта йолу меттиг харжа вайна къовса)'
Цо (Мусас) элира: 'Хан ю шуна – хаздаран де‚ Iуьйре делкъехьа йоьрзуш /я малх гIеххьа хьалабаьлча, цига/ нах гулбар а'
ФирIавн двахара, шен мекарло  гулйира‚ тIаккха веара
Цаьрга Мусас элира: 'Ма бала бу шуна! Ма кхолла Далла тIехь харцдерг – Цо Iазап доуьйтур ду шуна. ХIаллакхилла харцдерг кхоьллинарг'
Цара къийсира шайн гIуллакх вовшашлахь‚ къайлаха кхеташо йира
Цара элира: 'ХIара шиъ бозбуунчаш ма бу. Цу шинна лууш ду шу шайн лаьттара арадаха шайн шиннан бозбуунчаллица‚ шун масал хилла долу некъ дIатилабан лууш ма бу уьш
ДIагулъе шайн мекарло‚ тIаккха цхьа могIа бе. Воккхавуьйр ву тахана тоьлларг'
Цара элира: 'ХIай Муса‚ я ахь кхуссу‚ я тхо хир дуьххьара кхуссурш?'
Цо элира: 'ХIан-хIа‚ кхосса аш!' ТIаккха церан машшаш а‚ церан Iасанаш а цунна хаалора церан бозбуунчаллица тIекхиссалуш
Мусас шегахь кхерам лайра
Оха элира: 'Ма кхера‚ баккъалла а, хьо ву вуно лакхахь верг
Кхосса хьан аьтту куьйгахь ерг‚ цо кхоллур ю цара йинарг. Баккъалла а, цара йина бозбуунчийн мекарло. Воккхавер вац бозбуунча, миччахьара веъча а'
Бозбуунчаш суждане бегийра. Цара элира: 'Оха ийман дилли ХIарунан а‚ Мусан а Кхиош-кхобучунга'
Цо (ФирIавнас) элира: 'Аш ийман дилли Цуьнга ас шайна пурба далале хьалха? Баккъалла а, шун воккханиг ву иза ша шуна бозбуунчалла Iамийнарг. Ас хаддане а хадор ма ду шун куьйгаш а‚ когаш а дуьхь-дуьхьал‚ ас ирхъухкур ма ду шу хурманан дитташна тIехь‚ шуна хаъане а хуур ма ду‚ муьлханиг ву тхох Iазапца нуьцкъала верг а‚ мелхо а бухавуьсург а'
Цара элира: 'Оха цкьа а хьо хоржур ма вац цо (Мусас) тхьоьга еъначу билгалонел а‚ тхо кхоьллинчул а (тхан Делал а/. Кхочушде айхьа кхочушдийриг: ахь кхочушдийр ду-кх  деккъа хкху дуьненан дахар (-ан гллакх)
Баккъалла а, Оха ийман дилли тхан Кхиош-кхобучуьнга Цо тхуна гечдархьама тхан гIалаташ а‚ ахь тхо ницкъ шена тIедахийтина бозбуунчалла а. Дела – дика а ву‚ /хьол а, массарел а/ бухавуьсург а ву'
Баккъалла а, шен Кхиош-кхобучунна тIе къинош дина вогIург – цунна хир ю жоьжахати‚ лийр вац и цу чохь‚ вехар а вац
Цунна (Далла) тIе ийманехь а болуш, дика Iамалш а еш беънарш – уьш бу шайна вуно лаккхара даржаш дерш –
Iаднан бошмаш‚ шайн бухахула хиш оьхуш, цу чохь уьш гуттар лаьтташ. И бу бекхам ша цIанвеллачунна
Оха вехьеца хаийтира Мусага: 'Аравала Сан лешца буса‚ тоха хрдах /хьан са/ царна бекъа некъ хилийта. Ма кхералахь /Фирвнан эскар хьайна/ тIекхиарх‚ ма кхералахь /шаьш хина бухадахарх а /
Царна тIаьхьавелира ФирIавн шен эскарца – уьш дхьулбийра  хIорда чохь ша хьулбечо
Тилира ФирIавнас шен нах‚ нийсачу новкъа ца бихкира
ХIай Исраилан кIентий! Оха кIелхьардехира шу шун мостагIчух‚ ваIда йира шуца ламанан аьтту агIорахь‚ Оха доссийра шуна манна а‚ салва а
Даа Оха шайна деллачу рицкъих цIенадерг‚ тIех ма довлалаш /дозанех/ цу тIехь – тIаккха Сан оьгIазло хьаьрчар ю шух. Шех Сан оьгIазло хьаьрчинарг – хIаллакхилла
Баккъалла а, Со ву тIеттIа гечдийриг ша тōба динчунна‚ ийман диллинчунна‚ дика Iамал йиначунна, тIаккха нисвеллачунна
Хьо стено сихви хьан къомах‚ хIай Муса?'
Цо элира: 'Уьш дIогахь бу сан тачча /богIуш/‚ со-м сихвелира Хьуна тIе‚ сан Кхиош-кхобург‚ Хьо реза хилархьама'
Цо (Дала) элира: 'Баккъалла а, Оха питане лаьцна хьан къам хьол тIаьхьа‚ уьш-м тилабина Самирийс'
Муса шен къомана тIе юхавирзира оьгIазвахана‚ пошме а хилла. Цо элира: 'ХIай сан къам! Шун Кхиош-кхобучо шуьца хаза ваIда ца йинера ткъа? Яхъели шуна ваIда я шуна лии шайх шайн Кхиош-кхобучун оьгзло хьарча – аш йохий сан ваIда?'
Цара элира: 'Оха ца йохийра хьан ваIда тхан ницкъица а, тхан лаамца а‚ делахь а, тхоьга схьабаийтира /массо а/ къоман хазнийн маххьаш‚ Оха уьш /црга/ кхиссира. Иштта кхоьссира Самийрийс'
Цо царна эса схьадаьккхира дегIаца шен Iехар а долуш‚ тIаккха цара элира: 'ХIара шун а Дела ву‚ Мусан а Дела ву. Цо (Мусас) вицвина  /и шен Дела‚ дIавахана/'
Царна ца го-те: цо (эсо) царна дош а юха ца дерзадо‚ цуьнгахь царна зен а дац‚ пайда а бац?
Цаьрга ХIаруна а ма элира хьалха: 'ХIай сан къам‚ шу цуьнца питане лаьцна. Баккъалла а, шун Кхиош-кхобург Ар- Рахьман ву‚ суна тIаьхьахIитта‚ сан омрана муьтIахь хила'
Цара элира: 'Тхо совцур дац цунна Iибадат дечух тхуна тIе Муса юхаверззалц'
Цо элира: 'ХIай ХIарун‚ хьуна стено новкъарло йи, уьш тилабелла гича,
Суна тIаьхьахIотта? Сан омрана Iеса хилла хьо?'
Цо (ХIаруна) элира: 'ХIай сан ненан кIант! Ма лаца сан маж а‚ сан корта а. Со кхийрира ахь āларна: 'Исраилан кIентий бекъна ахь‚ сан дош а тергал ца ди ахь'
Цо элира: 'Хьан хIун бāла бу‚ хIай Самирий?'
Цо элира: 'Суна гира царна ца гинарг: ас схьалецира элчанан тачех цхьа кана /чан/‚ и кхоьссира ас /эса т/‚ иштта хаздира суна сан сино'
Цо (Мусас Самирийчуьнга) элира: 'ДIагIо! Хьуна /дуьненан/ дахарехь хир ду /таIзар/‚ ахь олуш: 'Ма хьакхале /сох/'. Хьуна тоьхна хан ю‚ йохор йоцуш. Хьажал хьайн деле‚ хьо шена Iибадат деш лаьтташ волчу‚ оха и вагаво‚ тIаккха оха и варжор ву чим бина хIорда чохь'
Шун Дела АллахI ву‚ Ша воцург кхин дела воцу‚ массо а хIума чулаьцна цо Iилманца'
Иштта Оха дуьйцу хьоьга хабарех ша хьалхадахнарг‚ Оха делира хьоьга Тхайгара дагадайтар
Цунах дIакъаьстинарг‚ милла велахь а‚ – баккъалла а, цо хьур ма бу къематдийнахь /къинойн/ мохь
Гуттар лаьтташ цу /жоьжахати/ чохь – вон хили царна  къематдийнахь мохь
Оцу дийнахь сур локхур ю‚ Оха гулбийр бу оцу дийнахь къинош динарш /бIаьргаш/ сенбелла
Вовшашка шабар-шибар дийр ду цара: 'Аша-м ца даьккхира /цигахь/ итт /де/ бен'
Тхо дика хууш ду цара олург. Царах леларца уггар тоьллачара эр ду: 'Аша-м цхьа /де/ бен ца даьккхина'
Цара хоьтту хьоьга лаьмнех лаьцна‚ ахь āла: 'Дохийна даржор ду уьш сан Кхиош-кхобучо'
Дуьтур ду Цо уьш нийса яьсса меттиг хилла
Хьуна гур яц цигахь лохе а‚ лакхе а
Оцу дийнахь уьш тIаьхьахIуьттур бу кхойкхучунна‚ шех юьстахбовлийла доцуш‚ аьзнаш мукIар хир ду Ша сов къинхетаме волчунна (Далла)‚ хьуна хезар дац шабар-шибар бен
Оцу дийнахь пайда бийр бац шапаIато Ша сов къинхетаме волчо шена пурба деллачунна бен‚ шен дашна Иза реза хиллачунна бен
Цунна (Далла) хаьа царал хьалха хилларг а‚ царал тIаьхьа хиндерг а‚ уьш тIаьхьакхуьур бац Цунах Iилманца
Яххьаш мукIар хилира Ша дийна волчунна, Ша /Iаламийн гIуллакхашна/ дхIоьттийна волчунна (Далла), дог диллина висира зулам деанарг (Делаца накъост лаьцнарг)
Ша диканаш динарг‚ ша муъмин волуш – и кхоьрур вац зуламах а‚ эшамах а
Иштта охьадоссийра Оха и Iаьрбийн Дешар дина‚ цу чохь кхерамаш билгалбехира Оха, уьш кхоьрур бацара-те‚ аьлла‚ я цо царна /шайл хьалха хилларш хIаллакхилар/ дагадойтур дацара-те‚ аьлла
Лакхавели Дела – Ша бакъволу паччахь! Сих ма ло Къуръанца хьайга Цуьнан вехьи чекхдаллалц‚ āла: 'Со Кхиош-кхобушверг‚ совваккха со Iилманца'
Оха ваIда йинера хьалха Āдамца а – цунна и йицъелира. Тхуна ца карийра цуьнгахь чIогIалла
Хьахаде! Оха аьллера маликашка: 'Сужуд де Āдамна'. Цара сужуд дира, иблис доцчо – и дуьхьалхилира /сужуд дан/
Оха элира: 'ХIай Āдам‚ баккъалла а, хIара /иблис/ мостагI ду хьуна а‚ хьан зудчунна а‚ цо даххане а ялсамани чуьра ара ма дохийла шуьшиъ – тIаккха дакъазавер ву хьо
Хьуна цу /ялсамани/ чохь мацлойла а дац‚ верза-тIерза (верзийна) вуьсийла а дац
Хьо цу чохь хьаглур а вац‚ /маьлхан/ йовхоно вагор а вац'
ШайтIа тIедирзира цунна /тилаван/‚ элира: 'ХIай Āдам‚ ас тIенисвой хьо гуттаренан а‚ ша чекхдер доцчу паччахьаллин а диттана тIе?'
Цара шиммо цунах кхаьллира /стом/ – тIаккха царна шинна шаьшшиннан эвхье меттигаш гучуевлира – уьш буьйлабелира шайна тIе ялсаманин гIаш летадан. Āдамо Iесалла йира шен Кхиош-кхобучунна – и тилавелира
ТIаккха шен Кхиош-кхобучо хаьржира иза‚ тōба къоболдира цуьнан‚ нисвира /нийсачу новкъа/
Цо (Дала) элира: 'Охьадисса шу шиъ цу /ялсамани/ чуьра  шун зуьрретах цхьаберш вакхарна мостагй хилла /лаьттахь/ цхьаьнакхетар болчу хьолехь. Шуьга беъча Соьгара нийса некъ‚ цу Сан некъана тIаьхьахIоьттинарг – и тилалур вац‚ и декъазавер вац
Со хьехорах юхаваьлларг – сов готта бахам бу цуьнан. Оха гулвийр ву и къематдийнахь, бIаьрса а доцуш
Цо эр: 'Со Кхиош-кхобург‚ Ахь хIунда гулви со, бIаьрса а доцуш‚ со бIаьрса долуш ма вари-й?'
Цо (Дала) элира: 'Иштта деара хьоьга Тхан аяташ – ахь уьш дицдира. Иштта тахана хьо вицвийр ву'
Иштта бекхам бо Оха тIалам ца бинчунна‚ шен Кхиош-кхобучун аятех ца тешначунна. Эхартан Iазап мелхо а чIогIа а ду‚ /ханна/ деха а ду
Уьш нис ца бина-те Оха шайл хьалха мел хIаллакйинчу тIаьхьенаша? – церан бахамашкахула дсалелаш ма бу уьш! Баккъалла а, цу чохь делилаш ма ду‚ хьекъал долчарна
Дош хьалха ца даьллехьара хьан Кхиош-кхобучуьнгара, и хилаза цадериг дара,  цIе тоьхна хан а  /ца хиллехьара/
Ахь собар де цара дуьйцучунна тIехь‚ хьан Кхиош-кхобучунна тасбахь де малх схьакхетале а‚ и дIабузале а. Буьйсанан заманашкахь а тасбахь де‚ дийнан тIегIешкахь а‚ – хьо реза хила там бара
Хьан бIаьргаш данне а ма кхийдаде Оха царах шайна ниIмат деллачу марошка-зударшка – дуьненан дахаран зазадаккхар ду иза‚ уьш цу чохь Оха зерхьама. Хьан Кхиош-кхобучун рицкъ дика а‚ вуно ханна деха а ду
Омра де хьан охIле ламаз де‚ алий‚ цу тIехь собаре хила. Оха ца доьху хьоьга рицкъ. Оха лур ду хьуна рицкъ. ТIаьхье – /Делах/ кхерарехь ю!
Цара элира: 'Цо (пайхамара) деънехьара вайга шен Кхиош-кхобучуьнгара цхьа /билгала/ делил?' Цаьрга ца еана ткъа билгало хьалхалерчу жайнашкахь?
Оха уьш хIаллакбинехьара Iазапца цул (пайхамарал) хьалха‚ цара эр ма дара: 'Тхо Кхиош-кхобург‚ Ахь ваийтинехьара тхоьга элча, – тхо тIаьхьахIуьттур ма дара Хьан аяташна‚ тхо сийсаза хилале‚ тхо юьхьIаьржа хIоттале?'
Ахь āла: 'Массо а хьоьжуш ву‚ хьежа шу а‚ тIаккха тIаьхьа хуур ду шуна‚ муьлш бу нийсачу некъан дай, муьлш бу нисбелларш'
Гергадеана нахана шайца хьесап дар, уьш тIаккха а терго ца еш‚ /эхартан Iамал ярх/ дIабирзина ма бу
Цаьрга ца богIу шайн Кхиош-кхобучуьнгара цхьа а керла хьехам цара цуьнга ладугIуш бен‚ шаьш ловзуш а долуш. (Забаре лоцу цара и)
Шайн дегнаш /цуьнан маьах/  тидамбоцуш долуш. Къайладаьккхира хабар зулам диначара: 'ХIара адам бен дац шу санна? Бозбуунчалла къобалдо аш‚ шайна гуш а долуш /и бозбуунчалла дуйла/?'
Цо (пайхамара) элира: 'Сан Кхиош-кхобучунна хаьа дош‚ стиглахь а‚ лаьттахь а /аьлла долу/.  Иза хезаш верг а‚ хууш верг а ву'
ХIаъ‚ цара элира: 'Вовшах ийна гIенаш ду. ХIаъ‚ цо кхоьллина и. ХIаъ‚ иза илланча ву. Вайга цхьа делил даийта цо‚ хьалхалернаш бахкийтаре терра'
Ийман ца диллира царал хьалха а Оха хIаллакйинчу цхьана а юьрто. ХIокхара ийман дуьллур дара?
Оха ца бахкийтира хьол хьалха а божарий бен‚ Оха цаьрга вехьеш луш. Хаттал хьехам болчу нахе‚ шаьш ца хууш хиллехь
Оха ца хилийтира царах кхача ца боу дегI‚ уьш ца лаьттира даима
ТIаккха Оха бакъхилийтира цаьрца    (элчанашца хилла) ваIда. Оха хьалхабехира уьш а‚ Тхайна луурш а‚ Оха хIаллакбира тIаламбоцурш (элчанаш харцбинарш)
Оха доссийна шуьга жайна /хIай Iаьрбий/‚ шена чохь шу хьехор /шух сийдар/ долуш /и шун маттахь хиларца/‚ шу хьекъале ца хуьлу?
Маса йохийна Оха зуламе хилла йолу юрт! Кхиийра Оха царал тIаьхьа кхин къаьмнаш
Шайна Тхан ницкъ хаабелча‚ уьш цунах сиха бовду
Ма довда! Юхадерза шу шена чохь /хьалха/ ниIмат хиллачу /дахарна/‚ шайн хIусамашка шуьга барт хаттархьама '
Цара элира: 'Бала бу-кх тхуна! Баккъалла а, тхо хилла-кх зуламхой!'
И церан узарш ца сецира Оха шаьш хьаькхна ялтин аре санна хиллийтталц‚ шаьш дIатийна а буьсуш
Оха ца кхоьллина стигал а‚ латта а‚ цаьршинна юккъехь ерг а Тхаьш ловзуш
Тхо хиллехьара синкъерам безаш /зудчунца я доьзалхочунца/‚ Оха и эцна хир бара Тхайгара (Тхан гергахь болчу хьурулIинех а, маликех а)‚ Оха и деш хилча
ХIаъ‚ Оха бакъдолчуьнца туху харцдолчунна тIе – цо и дайа‚ и хIаллакхуьлу. Шуна бāла бу шаьш /Тхуна т/ кхуллучу  /харц/ сибатех
Цуьнан бу стигланашкахь а‚ лаьттахь а мел берш. Цунна гергахь берш кура ца бовлу Цунна Iибадат дан‚ кIад ца ло уьш
Цара тасбахь до буса а‚ дийнахь а‚ уьш лагI ца луш
Ткъа цара эцна-те делий лаьттах, цара денбеш /белларш/?
Цу шиннахьа а АллахI воцург /кхин/ делий хиллехьара – уьш шиъа хIаллакхилла хир яра. ЦIена ву и Дела‚ Iаршан Да‚ цара /Шена т/ кхуллучу харц сибатех
Цуьнга ца хотту Цо дечух‚ цаьрга хоттур ду /цара дуьненахь динчух лаьцна/
Ткъа цара лийцина И воцург /кхин/ делий? Ахь āла: 'Дāладе шайн тешаллаш! ХIара хьехам бу соьца болчеран а (Къуръан)‚ сол хьалха хиллачеран а (Таврат а, Инжил а, кхин жайнаш а – царна чохь массанхьа а Дела цхьаъхилар чIагъдеш ду). ХIаъ‚ дукхахболчарна ца хаьа бакъдерг‚ уьш дуьхьалбевлла'
Оха ца вахийтина хьол хьалха цхьа а элча‚ Оха шега вехьеца хоуьйтуш бен кхин дела вац Со бен‚ Суна Iибадат дейша‚ аьлла
Цара элира: 'Лаьцна Къинхетам болчо доьзалхо'. Вонах цIена ву Иза! Уьш-м сийлахь болу леш бай!
Уьш (пайхамараш) Цул хьалха ца бовлу дашца‚ уьш Цуьнан омраца мал еш бу
Цунна хаьа церан хьалхахь дерг а‚ церан тIехьахь дерг а, цара шапаIат дийр дац Иза шена реза хиллачунна бен‚ уьш Цунах кхоьруш,  эгош бу
Милла велахь а‚ царах олуш: 'Со ву дела‚ Иза а воцуш'‚ цунна бекхам бийр бу Оха жоьжахатица. Иштта бекхам бо Оха зуламхошна
Цатешачарна ца го-техьа стигланаш а‚ латта а хилла хилар вовшаххоттаделла? Оха уьш къастийра! Оха кхоьллира хих массо а дийна (са долу) хIума. Уьш ца теша-те?
Оха хилийтира лаьттахь лаьмнаш‚ иза цаьрца чIагIдалийтархьама. Оха хилийтира цу чохь тогIин некъаш – уьш нийсачу новкъа баха мегар-кх
Оха хилийтира стигалах ша Iалашбеш болу тхов‚ ткъа уьш цуьнан (стиглан) аятех дбоьрзуш бу /ойла ца еш/
Иза ву Ша кхоьллинарг буьйса а‚ де а‚ малх а‚ бутт а. Массо а шен меттехь нека деш ю
Оха ца хилийтина адамна хьол хьалха а абаде. Ткъа хьо велча, уьш гуттар лаьттар болуш бу-те?
Массо а сино Iовшур ду далар. Оха зуьйр ду шу вонаца а‚ диканца а питана хилла. Тхуна тIе юхадерзор долуш а ду шу
Цатешачарна хьо гича‚ хьо сийсазвой бен тIе ца лоцу цара: 'ХIара ву шун делий хьехош верг?' Ткъа уьш Къинхетам берг хьехорна керста бу
Адам кхоьллина сихонах. Гойтур ду Ас шуна Сан делилаш‚ аш Со сих ма ве!
Цара олу: 'Маца хир ю и ваIда /кхочуш/‚ шу бакълуьйш хиллехь?'
Хаахьара цатешачарна шаьш шайн яххьашна тIера а, шайн баккъашна тIера а цIе дIа тоьттур йоцу‚ шайна гIо хир доцу хан! /Ма сих дийр дацара цара тIаккха и Делан Iазап/!
ХIаъ‚ царна тIе догIур ду и /къематде/ цIеххьана‚ уьш хьере бийр бу цо‚ царна могур дац и духатоха‚ уьш /цунах/ тIаьхьатоттур а бац
Сийсазбина элчанаш хьол хьалха а. Царах (элчанех) ца бēшаш хиллачарах шайх хьакхаделира шаьш сийсаздеш хилларг
Ахь āла /цаьрга, хIай Мухьаммад/: 'Хьан лардийр ду шу буса а‚ дийнахь а Къинхетам болчух /Делах–Цуьнан Iазапах/?' ХIаъ‚ уьш шайн Кхиош-кхобург хьехорх дбоьрзуш ма бу
Я церан, Тхо доцург, /кхин/ делий бу-те, шаьш уьш духатухур болуш /Iазапах/? Царна могур дац шайна гIо дан а‚ уьш Тхох /Тхан Iазапах/ ларор ма бац
ХIаъ‚ Оха ниIматаш деллера хIокхарна а‚ церан дайшна а шайна тIехь оьмар яхъяллалц. Царна ца го-те Тхо дохкуш латта эшадеш шен йисташкахула? Уьш бу ткъа тоьлларш?
Ахь āла: 'Баккъалла а, ас шуна кхерам тосу вехьеца. Ца хеза-кх къора болчарна кхайкхам, шайна кхерам тосуш'
Хьан Кхиош-кхобучун Iазапан хIо хьакхаро шаьш схьалецча, цара аллане а эр ма ду: 'Ма /боккха/ бāла бу-кх тхуна! Тхо хилла-кх зуламхой!'
Оха хIоттор ю къематденна нийсонан терзанаш‚ зулам дийр дац синна /цхьана а/ хIуманца. КIоллан буьртиган барамехь ерг а дIалур ю Оха. Хьесап дийраш хила кхачо ю Тхан
Оха белира Мусага а‚ ХIаруне а къастам а‚ серло а‚ хьехам а /Делах/ кхоьруш болчарна
Ишттанаш бу уьш‚ шаьш кхоьруш шайн Кхиош-кхобучух‚ И /бьргашца/ гуш воццушехь‚ уьш бу сахьтах /кхоьруш/, бегабеш
ХIара /Къуръан/ беркате хьехам бу‚ Оха ша боссийна болу. Аш цунна инкарло йо?
Оха белира ИбрахIиме а хьалха шен нийса некъ‚ Тхо и вевзаш дара
Хьахаде! Цо аьллера шен дега а‚ цуьнан къоме а: 'ХIорш хIун суьрташ (жарш) ду‚ шу шайна гуора оьхуш долу?'
Цара элира: 'Тхуна карийна тхан дай  царна Iибадат деш'
Цо (Ибрахма) элира: 'Шу а‚ шун дай а хилла-кх билгалчу тилар чохь'
Цара элира: 'Хьо тхуна веана-те бакъдолчуьнца‚ я хьо /тхо/ ловзочарех ву-те?!'
Цо элира: 'ХIаъ‚ шун Кхиош-кхобург ву стигланийн а‚ лаьттан а Кхиош-кхобург‚ Ша уьш кхоьллина а ву /хIумма йоцчу хIуманах/‚ со оцунна тIехь тешалла дечарах ву-кх
Делаца дуй боу ас:  шун цIушна (жаршна) янне а мекарло йийр ма ю ас шу /царах/ баккъаш берзийна генадевллачул тIаьхьа '
ТIаккха цо царах кескаш йира‚ церан йоккханиг йиссалц – уьш цунна тIе берза мегара
Цара элира: 'Хьан дина хIара вайн делашна? Баккъалла а, и зулам диначарах ву-кх!'
Элира /царах Ибрахма аьлларг хезначара/: 'Тхуна хезира цхьа кIант уьш (вай делий) хьехош‚ цунах ИбрахIим олура'
Элира /паччахьа Намруза а, цуьнан хьолдайша а/: 'Схьавалаве иза нехан бIаьргашна хьалха – цара тешалла дан мегара'
Цара элира: 'Ахь дина хIара тхан делашна тхь‚ хIай ИбрахIим?'
Цо элира: 'ХIан-хIа. И дина хIокху царах воккхучо. Аш цаьрга хаттийша‚ уьш бистхуьлуш хиллехь!'
Уьш шаьш шайна тIебирзира‚ цара элира: 'Баккъалла а, шу ду-кх зуламхой!'
Тккха церан кортош  охьабахийтира /эхьхетаро/, /олуш/: 'Хьуна ма хаьий хрш бист ца хуьлий'
Цо (ИбрахIима) элира: 'Ткъа аш Iибадат до‚ Дела а вуьтий‚ шайна хIумма а пайда а ца бечунна‚ зен а ца дечунна?
Туф! Шуна а‚ Дела а витина‚ аш Iибадат дечарна а! Шу хьекъале ца хуьлу-те?'
Цара элира: 'Вāгаве и (ИбрахIим)‚ гIо де шайн делашна‚ шаьш /гIуллакх/ деш хиллехь!'
Оха элира: 'ХIай цIе! Хьох хилалахь ИбрахIимна шело а‚ маршо а'
Царна йийзира цунна дуьхьал мекарло– Оха уьш хилийтира доккха зен хиллачарах
Оха кIелхьарваьккхира иза а‚ ЛутI а‚  Оха ша Iаламашна беркате динчу латта т /Шама дхьажийра/
Оха цунна велира Исхьакъ а‚ кхин совгIатана ЯIкъуб а. /Уьш/ берриге а хилийтира диканаш
Оха царах хилийтира тхьамданаш, Тхан омраца шаьш /нахана/ нийса некъ гойтуш. Оха цаьрга  хаийтира диканаш дар а‚ ламаз хIоттадар а‚ закат далар а. Уьш хилира Тхуна Iибадат деш
ЛутIана а делира Оха хьукам а‚ Iилма а. Оха и кIелхьарваьккхира ша боьханаш деш хилла йолчу  юьртара. Баккъалла а, уьш хилира вонан нах‚ песакъаш
Оха иза (ЛутI пайхамар) воьллира Тхан къинхетам чу. Баккъалла а, иза дикачарах ву
Нухь а‚ цо кхайкхира хьалха. Оха цунна жоп делира: кIелхьарваьккхира иза а‚ цуьнан доьзал а боккхачу бāланах
Оха ларвира иза Тхан аяташ харцдинчу нахах. Баккъалла а, уьш бара вочу хIуманан нах‚ Оха уьш берриге а /хина/ бухабахийтира
Давудана а‚ Сулейманна а‚ шаьшшиммо хьукам дечу хенахь /ялтин/ аренах лаьцна‚ ша нехан уьстагIаша хьаьшна хилла йолчу. Тхо хилира церан хьукаман тешаш
Оха цунах (хьукамах) кхетийтира Сулейман а. /Цу шиннах/ хранна а Оха делира хьукам а‚ Iилма а. Оха муьтIахь дира Давудана лаьмнаш – цара тасбахь а деш, олхазарш а /дира Оха цунна муьтхь/‚ тхо хилира /гIуллакх/ дийраш
Оха цунна Iамийра шуна бедарш яр‚ цара шу Iалашдархьама шун /мостагйн/ ницкъах. Аш баркалла ца олу?
Сулейманна а /муьтIахь бира Оха/ нуьцкъала мох - дIасалелаш Тхан омраца Оха ша беркате дина хиллачу  лаьттахула. Тхо хилла массо а хIума хууш дерш
ШайтIанех а хилла цунна /хIорда/ чу лелхаш‚ и доцург а‚ кхин белхаш а беш‚ Тхо хилира уьш Iалашдийраш
Аюб а /хьахаве/. Цо кхайкхира шен Кхиош-кхобучуьнга: 'Со бāлано лаьцна‚ Хьо къинхетам болчарах а уггар къинхетаме верг ву-кх'
Оха цунна жоп делира‚ айбира цуьнца хилла бāла‚ белира цунна шен доьзал а‚ цаьрца цхьана кхин ишттал‚ Тхан гергара къинхетам а хилла‚ Iибадат дечарна хьехам а хилла
/Хьахаве/ ИсмаIил а‚ Идрис а‚ Зуль-Кифл а‚ массо а собаре хиллачарах бу
Тхан къинхетам чу бахийтира Оха уьш. Баккъалла а, уьш дикачарах бу
Зун-Нун а‚ дIавахара иза оьгIазвахана‚ цунна хаалора Оха ша гатвийр воцийла таар дарца. ТIаккха цо кхайкхира боданехь: 'Хьо воцург кхин Дела вац‚ вонах цIена ву-кх Хьо‚ со хилла-кх зулам дечарах'
Оха цунна жоп делира‚ и кIелхьарваьккхира сингаттамах. Иштта кIелхьарбоху Оха муъмин нах
Закарийа /хьахаве/, цо кхайкхира шенКхиош-кхобучуьнга: 'Со Кхиош-кхобург‚ ма витахь со цхьа‚ Хьо ирс лучарах уггар диканиг ма вара!'
Цунна а жоп делира Оха‚ велира цунна /кIант/ Яхьъя‚ Оха цунна тоялийтира цуьнан зуда. Баккъалла а, уьш хилира сихлуш диканаш дарехь‚ Тхоьга кхойкхура дог дохуш /Тхан дикане/‚ кхоьруш /Тхан Iазапах/. Уьш хилира Тхох кхоьруш
И шен йотагалла Iалашдинарг а /хьехайе/‚ Оха цунна  Тхан сих са чудиллира. Цунах а‚ цуьнан кIантах а /массо а/ Iаламна делил хилийтира Оха
Баккъалла а, хIара шун уммат цхъа уммат ду‚ Со шун Кхиош-кхобург а ву‚ Суна Iибадат дейша
Цара (тIаьхьабогIучара) дийкъира шайн гIуллакх вовшашна юккъехь. Массо а Тхуна тIе юхабоьрзу
Диканаш деш верг‚ ша муъмин волуш – хир яц цуьнан къахьегарна инкарло‚ баккъалла а, Тхо цунна яздеш ду
Хьарам ду Оха ша хIаллакйинчу юьрта (-н дай) юхаберза
Яъжуж а‚ Маъжуж а гучубовллалц. Уьш массо а агрхьара, лакхарчу меттигашкара охьахецалур  бу
Гергаеана бакъйолу ваIда‚ ца тешаш хиллачеран бIаьргаш тIебаьлла: 'Ма бāла бу-кх вайна‚ вай дар-кх хIара тергал ца деш‚ вай хилла-кх зулам динарш'/эр ду цара/
Баккъалла а, шу а‚ Дела а витина‚ аш шайна Iибадат деш берш а‚ жоьжахатин ягориг ю‚ шу цу чу гIур долуш а ду
Уьш делий хиллехьара, – цу чу гIур бацара. Массо а цу чохь гуттар лаьттар ву
Царна цу чохь хала са ийзар а ду‚ царна цу чохь хезар а дац
Баккъалла а, шайна Тхоьгара диканиг хьалхадаьлларш – уьш цунна (жоьжахатина) генахь хир бу
Царна хезар дац цуьнан (жоьжахатин) шах-ших а‚ уьш шайн синошна дезначохь гуттар лаьттар бу
Уьш сингаттаме бийр бац бокхачу кхерамо‚ царна дуьхьалкхетар ду маликаш /олуш/: 'ХIара ду шун де‚ шуна хир ду аьлларг'
Оцу дийнахь Оха тIегулйийр ю стигал‚ жайнан кехаташ тIегулдаре терра. Оха дуьххьара кхоллар долоре терра‚ карладоккху Тхуна тIехь хилла йолчу ваIдица. Баккъалла а, Тхо хилла /гIуллакх/ деш дерш
Оха яздинера Забура чохь хьехамал тIаьхьа: 'Лаьттах ирс оьцур ду Сан дикачу леша'
Баккъалла а, хIокху чохь кхоччуш кхетам бу Iибадат дечу нахана
Оха ца вахийтина хьо /хIай Мухьаммад/ массо а Iаламна къинхетам хилла а бен
Ахь āла: 'Суна ваьхьица хаийтина шун Дела цхьаъ вуйла. Шу муьтIахь хуьлий?'
Уьш дIаберзахь‚ ахь āла: 'Ас дIакхайкхийна шуьга цхьатерра‚ суна ца хаьа, герга ду‚ я гена ду шуна ваIда йинарг
Баккъалла а, Цунна (Далла) хаьа дашах хезаш дерг а‚ Цунна хаьа аш къайладоккхуш дерг а
Суна ца хаьа и /шуна таIзар ца деш тIаьхьататтар/ хила тарло шуна питана /зер/ а‚ цхьа хан яллалц бахам а'
Элира /Мухьаммад пайхамаро/: 'Сан Кхиош-кхобург‚ Ахь де-кх бакъонца хьукам /суна а, хра дин харцдечарна а юккъехь/. Тхан Кхиош-кхобург ву сов къинхетаме верга‚ аш сибат дечунна тIехь Шегара гIо эца дезаш верг а '
ХIай нах! Кхера шайн Кхиош-кхобучух. Баккъалла а, сахьт дēгар доккха-деза хIума ду
Оцу дийнахь‚ шуна шайна гуш‚  массо а /бер/ дакхош ерг йицлур ю ша дакхийначух‚ охьабуьллур бу шен /кийрахь/ мохь болчо шен мохь /хеназа/‚ хьуна гур бу нах бехна – бехна бац уьш‚ делахь а, Делан Iазап чIогIа ду
Нахах ву ша Делехь къуьйсуш верг /цхьа а/ Iилма доцуш‚ ша тIаьхьахIуттуш верг хр аьрхадаьллачу шайтIанна
Цунна (шайтIанна) язделла шеца доттагIалла лелийнарг ша тилор а ву‚ цIеран Iазапе дIанисвийр а ву‚ аьлла
ХIай нах! Шу хиллехь юха дендина /гIовторах/ шекона чохь – Оха шу кхоьллина поппарах‚ тIаккха тIадамах‚ тIаккха цIийнан улхах‚ тIаккха жижиган кийсаках‚ кеп йолуш долчух а‚ кеп йоцуш долчух а шуна билгалдаккхархьама /Тхо ницкъ болуш дуйла/. Оха дIанисдо /шу/ беран цIийна чохь Тхайна ма луъу цIе тоьхна хан тIеккхаччалц‚ тIаккха Оха арадоху шу бер хуьлий‚ тIаккха шу тIекхиархьама шайн ницкъина. Шух леш верг а ву‚ шух /къанваларца/ уггар сийсазчу дахарна тIеверзош верг а ву‚ шена /дуккха а хманаш / хууш хиллачул  тIаьхьа хIумма а ца хаийтархьама. Хьуна го латта дакъаделла. Оха шена тIе хи доссийча, и деттало‚ деста‚ /цуьнца/ кхуьу массо а хаза шишша тайпа /яраш/
Иза ду – Дела хиларна бакъдерг‚ Цо денбийриг хиларна белларш‚ Иза хиларна массо а хIуманна тIехь ницкъберг
/Иза ду/ – сахьт догIург хиларна‚ цу чохь шеко яц‚ Дела хиларна денбина гIовтор болуш кешний чохь берш
Нахах ву ша Делехь къуьйсуш верг‚ шегахь Iилма а доцуш‚ нийса некъ а боцуш‚ нуьре долу жайна а доцуш
/Куралла ярца/ шен лаг дIагIертош Делан новкъах /нах/ тилабархьама. Цунна дуьненахь а сийсазалла ю‚ Оха Iовшуьйтур ду цуьнга къематдийнахь цIеран Iазап
/Цуьнга эр ду/: 'И ду хьан шина куьйго хьалхадаьккхинарг бахьанехь‚ Дела цахиларна а  зуламаш дийриг лешна'
Нахах ву ша Далла Iибадат деш верг уьраллин юьхьига тIехь волчух тера: шех кхиъча диканиг, цуьнца паргIатволу иза‚ шех питана (бāла) кхиъча, шен юьхь тIе дIавоьрзу и /цатешарна тIе/ – дуьне а‚ эхарт а дайина цо. Иза билггала эшам бу-кх!
Цо кхойкху Дела воцучуьнга‚ шена зен ца дечуьнга‚ шена пайда ца бечуьнга. Иза ду-кх генара тилар!
Цо кхойкху шена /хуьлучу/ пайданал шена зен герга долчуьнга– ма вон эла ву-кх‚ ма вон накъост ву-кх /цо лаьцнарг‚ Дела а витина/!
Баккъалла а, Дала чубохуьйтур бу ийман диллинарш а‚ дика Iамалш йинарш а бошмашна‚ шайн бухахула хиш оьхуш йолчу. Баккъалла а, Дала до Шена луург
/Шен элчанна/ Дала дуьненахь а‚ эхартахь а гIо дийр дац моьттуш хилларг – цо муш дIатосийла тхов тIе ирхкхазвала, тIаккха хададойла /шен лаг/‚ тIаккха хьожийла шена‚ дIадехьний-те цуьнан мекарлос и оьгIазвохуьйтург
Иштта доссийра Оха и /Къуръан/ билгала  аяташ хилла‚ Дела хиларна а нисвеш Шена луург /нийсачу новкъа/
Баккъалла а, ийман диллинарш а‚ жуьгтийн динехь берш а‚ сабиинаш а‚ насараш а‚ цIеран гIуллакх деш берш а‚ /Делаца/ накъост лаьцнарш а... Баккъалла а, Дала къастор ду царна юккъехь къематдийнахь. Баккъалла а, Дела массо а хIуманна тIехь теш ву
Хьуна ца го Далла сужуд ма дой стигланашкахь волчо а‚ лаьттахь волчо а‚ малхо а‚ батто а‚ седарчаша а‚ лаьмнаша а‚ дитташа а‚ дийнаташа а‚ нахах дукхаболчара а? Дукхаболчарна Iазап хьакъ хилла. Дала сийсазвинарг‚ милла велахь а‚ – ма вац цунна сий айдан цхьа а. Баккъалла а, Дала до Шена луург
ХIокху шина мостагIчо шайн Кхиош-кхобучуьнгахь къийсира. Цатешнарш – царна бедарш хадор ю цIарах‚ церан кортошна тIе дуттур ду цйдина хи
Дāгор ду цуьнца церан гайш чохь дерг а‚ чкъор а
Царна аьчкан чхьонкарш ю
Царна цу чуьра бāлахьēгарх арабовла мел лии‚ цу чу юхаберзор бу уьш /эр ду/: 'Iовша шайна цIеран Iазап!'
Баккъалла а, Дала чубухкур бу ийман диллинарш а‚ дика Iамалаш йинарш а /ялсаманин/ бошмашна‚ шайн бухахула хиш оьхуш йолчу‚ хазбина хир бу уьш цу чохь дашочу чIагаршца а‚ жовхIаршца а‚ церан духар цу чохь хир ду дари
Уьш нисбина /дуьненахь/ дашах хазачуьнга /Къуръанах/‚ уьш нисбина хастамечу новкъа
Баккъалла а, цатешнарш а‚ шаьш /нах/ дIатоттуш берш а Делан некъах а‚ Дезачу маьждигах а‚ Оха ша нахана цхьанисса /сийлахь/ хилийтина долчу шена чохь волчунна а‚ арара /зиярате/ веъначунна‚  цу чохь зуламца бакъдолчух дхьавзар /Делах цатешар/ дезаш верг а – Оха Iовшуьйтур ду цаьрга лазош долу Iазапах
Хьахаде: Оха билгалъяьккхира ИбрахIимна /Хьаьж/цIийнан меттиг, олуш: 'Ма лаца Соьца накъост цхьана а хIуманца‚ цIанде Сан цIа го боккхучарна а /тваф деш/‚ хIоьттина лаьттачарна а‚ рукIе баханчарна а‚ суждане баханчарна а
Кхайкха нахалахь хьаьжалла: уьш (муъмин нах) богIур бу хьуна гIаш а‚ хр эзачунна тIехь а‚ шаьш йогIуш хилла йолчу хр туьпара боьрара
Тешалла дан шайна пайданашна‚ Делан цIе хьехаян а цхьана билгалчу деношкахь‚ Цо шайна рицкъина деллачу бежанна тIехь. Даа цунах‚ дааде бāлахоьгучунна а, пекъарна а
ТIаккха дIайохийла цара /Хьаьж дехкарца/ шайн боьхаллаш (гIурбан бежна динчул тIаьхьа корта баша я ларга, маIарш теда…)‚ кхочушдойла шайн нузарш‚ гобоккхийла Ширчу ЦIийнна'
/ГIуллакх иштта ду/. Делан хьурматаш даздеш верг – и цунна шена дика ду шен Кхиош-кхобучунна гергахь. Хьанал дина шуна бежанаш /даа/‚ шуна тIехь доьшуш доцурш. Генадовла цIуйн (жарийн) рижсах‚ генадовла харц дашах
Далла тIедирзинарш а хилла‚ Цуьнца накъост лаьцнарш ца хуьлуш. Ткъа Делаца накъост лоцург... и тера ву стиглара воьжначух‚ тIаккха олхазарш  схьалоцуш‚ я мехо генарчу меттиге дIавуьгуш волчух
/ГIуллакх иштта ду/. Делан Iедалаш даздеш верг‚ – баккъалла а, иза дегнаш /Делах/ кхерарх ду
Шуна цу чохь пайданаш бу цIетоьхна хан тIекхаччалц‚ тIаккха церан /урс хьакха хьанал йолу/ меттиг Ширчу ЦIийнан гергахь ю
ХIор умматана а Iибадат даран кеп хилийтина Оха цаьрга Делан цIе яккхийта Цо Шена рицкъина деллачу даьхнин бежанна тIехь. Шун Дела цхьа Аллах- Дела ву‚ Цунна муьтIахь хила: ахь кхаъ баккха муьтIахь болчарна
Уьш бу Дела хьахавича, шайн дегнаш кхоьруш берш‚ шайна тIедеъначу вочунна собар деш берш‚ ламаз хIоттадеш берш‚ Оха шайна деллачу рицкъех /Дела реза волчу новкъа/ харжаш еш берш
И ерстана эмкал хилийтина Оха шуна Делан дин гучудоккхучу билгалонех‚ шуна цу чохь диканиг ду. Хьехае царна тIехь‚ цхьана могIара хIоьттинчу хьолехь‚ Делан цIе. Уьш шайн агIонашна тIедегча‚ даа царах‚ дааде доьхучунна а‚ ца доьхучунна а. Иштта Оха муьтIахь дина уьш (бежанаш) шуна‚ – шу хир дацара-те баркалла олуш
Далла ца кхочу церан жижиг а‚ церан цIий а‚ делахь а, Цуьнга кхочу шуьгара /Делах/ кхерар.  Иштта Цо уьш (бежанаш) муьтIахь дина шуна аш Дела вазвархьама Цо шу /нийсачу новкъа/ нисдарна. Ахь кхаъ баккха дикадечарна
Баккъалла а, Дала ларбо ийман диллинарш. Баккъалла а, Далла ца веза массо а тешнабехк беш верг, /Делан ниатна/ ша тх инкарло еш волу
Магийна шайца тIом беш болчарна /тIом бан/‚ царна зулам дина хиларна. Баккъалла а, Дела царна (цу бусалбанашна) гIодарна тIехь ницкъ болуш ву‚
Шайн цIеношкара арабаьхна болчу‚ цхьа а бакъо йоцуш‚ деккъа цара аларна: 'Тхан Кхиош-кхобург АллахДела ву'. Дала нах вовшашца ларбеш ца хиллехьара, йохийна хир яра /насарийн мозгрийн/ Iибадат ден меттигаш а‚ килсаш а‚ /жуьгтийн/ ламазан меттигаш а‚ маьждигаш а‚ шайна чохь дуккха Делан цIе хьехош йолу. Данне а гIо дийр ма ду Дала Шена /гIуллакхна/ гIо деш волчунна. Баккъалла а, Дела ницкъ берг ма ву, веза верг а ма ву
Уьш бу Оха шаьш лаьттахь чIагIбича‚ ламаз хIоттош берш‚ закат луш берш‚ диканиг де‚ аьлла‚ омра деш берш‚ вочух /нах/ духатухуш берш. Делан ю гIуллакхийн чакхе
Хьо цара харцвахь, – харцбина царал хьалха Нухьан а‚ Iадийн а‚ Самудийн а къаьмнаша‚
ИбрахIиман къомо а‚ ЛутIин къомо а,
Мадъян дайша а. Харцвира Муса а. Ас ханна тIаьхьатеттира ца тешаш берш. ТIаккха Ас схьалецира уьш. Муха хилира Сан цаларар /уьш шайна Iазап дарца/!
Маса юрт хIаллакйина Оха‚ шаьш зуламе хилла йолу! Уьш шайн буха тIехь яьсса ю. Маса шовда даьсса дисина! Маса йоьгIна гIала /яьсса йисина/!
Лаьттахула ца лела уьш? – хир дара царна дегнаш‚ шайца цара ойла еш‚ я лергаш‚ шайца цара ладугIуш. БIаьрса дац бIаьрзе – кийрахь долу дегнаш ду бIаьрзе!
Хьо сихво цара Iазапаца. Дала йохор яц Шен ваIда. Цхьа де хьан Кхиош-кхобучун гергахь эзар шо санна ду аш дагардечух
Маса юрт /ханна/ тIаьхьатеттира /Iазап ца деш/ Ас‚ уьш зуламе а йолуш? ТIаккха схьалецира уьш Ас‚ Суна т ду тIекхачар
Ахь āла: 'ХIай нах! Баккъалла а, со шуна билгала кхерамча ву-кх'
Ийман диллинарш а‚ дика Iамал йинарш а – царна гечдар а‚ сийлахь рицкъ  а ду
Тхан аяташна дуьхьал, уьш дохо грташ къахьегнарш – уьш жоьжахатин дай бу
Оха ца вахийтина хьол хьалха цхьа а элча а‚ цхьа а пайхамар а цо сатуьйсучу хенахь цуьнан сатийсамийн чу шайтIа ца оьккхуш‚ тIаккха Дала дIадоккхуш бен шайтIано кхоьссинарг. ТIаьхьа Дала хьукам  дойтур ду Шен аяташка. И Дела хууш верг а‚ хьукам /нийса/ деш верг а ву
/И ду/ шайтIано кхоьссинчух питана хилархьама шайн дегнашкахь цамгар йолчарна‚ шайн дегнаш къиза долчарна. Баккъалла а, зуламхой генарчу мостагIаллина чохь ма бу
Iилма деллачаьрга хаийтархьама‚ иза хьан Кхиош-кхобучуьнгара бакъдерг хилар‚ цунах тешийла уьш‚ мукIар хуьлийла Цунна церан дегнаш. Баккъалла а, Дела ма ву нисбеш верг ийман диллинарш нийсачу новкъа
ДIатилар бац цатешнарш цунах шеконехь латтарх‚ шайна тIе цIеххьана сахьт кхаччалц‚ я шайна тIе Iахар дийнан Iазап кхаччалц
Паччахьалла оцу дийнахь Делан ду‚ Цо хьукам дийр ду царна юккъехь. Ткъа ийман диллинарш а‚ дика Iамалш йинарш а – ниIматан бошмашкахь хир бу
Цатешнарш а‚ Тхан аяташ харцдинарш а – уьш бу шайна сийсаза долу Iазап хир дерш
Делан новкъахь дIакхелхинарш‚ тIаккха байинарш  я белларш – даллане а хаза рицкъ лур ду царна Дала. Баккъалла а, Дела – И ву-кх рицкъ лучарах уггар диканиг
Цо бохканне а чубухкур бу уьш шаьш шайна реза долчу чугIойлина (ялсамани чу). Баккъалла а, Дела ма ву хуург а‚ дукха собаре верг а /царна Iазап ца деш/
Иштта ду иза. Милла велахь а /муъмин нахах/ ша шена /керстанаша/ динчул /царна/ таIзар а дина‚ тIаккха шена /цара юха а/ зулам дина – данне а цунна гIодийр ду Дала. Баккъалла а, Дела къинтIераволург а ву‚ гечдийриг а ву
И /гIо ду/ Дела хиларна буьйса денна чуялош‚ де  буьйсанна чудалош‚ Дела хиларна хезаш верг а‚ гуш верг а
И /гIо ду/ Дела – Иза хиларна бакъдерг‚ И витина, цара /шега/ кхойкхург – и хиларна харцдерг‚ Дела – Иза хиларна лекха верг а‚ воккха верг а
Хьуна ца го Дала доссийна стиглара хи – тIаккха лаьтта хуьлу сенделла. Баккъалла а, Дела ву /Шен лешна рицкъ даларехь/ дика кхеташ верг а‚ /церан дегнашкахь долу хманах сиха догдиллар/ дика девзаш верг а
Цуьнан ду стигланашкахь дерг а‚ лаьттахь дерг а. Баккъалла а, Дела – И ву хьоле верг а‚ хастаме верг а
Хьуна ца хиъна Дала шуна болх бойтуш хилар лаьттахь мел долчуьнга а‚ кемане а – лела и хIорда чухула Цуьнан омраца. Цо сацайо стигал лаьтта тIе йожарх‚ Шен пурбанца а бен. Баккъалла а, Дела нахана диканиг лууш верг а (и йоллу хма шуна муьтхь ярца)‚ къинхетаме верг а ву
И ву шуна дахар делларг‚ тIаккха долуьйту Цо шу‚ тIаккха /юха/ дендийр ду. Баккъалла а, адам – чг керста ду-кх
ХIор умматана Оха хилийтина Iибадат ден меттиг‚ цара шена Iибадат а деш. Хьоьца ма къуьсийла цара гIуллакхехь. Хьан Кхиош-кхобучуьнга кхайкха /уьш/. Баккъалла а, хьо нийсачу новкъахь ма ву
Цара хьоьца къийсахь‚ ахь āла: 'Далла дика хаьа аш деш дерг'
Дала хьукам дийр ду шуна юккъехь къематдийнахь шуна шегахь хилпало хиллачохь
Хьуна ца хаьа Дела хууш вуйла стиглахь а‚ лаьттахь а мел дерг? Баккъалла а, иза /Лавхь махьфуз/ жайна чохь ду. Баккъалла а, иза Далла атта ду
Цара Iибадат до‚ Дела а вуьтий‚ Цо шеца цхьа а делил ца доссийнчунна‚ шайна шех лаьцна цхьа а Iилма доцучунна. Ма вац зуламхошна цхьа а гIоьнча
Шайна тIехь Тхан билгала долу аяташ дешча‚ хьуна хаало цатешачеран яххьашкахь инкарло. Лата кийча бу уьш шайна тIехь Тхан аяташ доьшучаьрца. Ахь āла: 'Ас дуьйций шуна цул вочух? – ЦIе ю, Дала цатешначарна ваIда йина йолу‚ ма вон тIекхачар ду-кх!'
ХIай нах! Масал далийна‚ ладогIа цуьнга. Баккъалла а, Дела а витина‚ аш /шега/ кхойкхучо цхьаьллига цхьа моза а кхуллур бац‚ уьш цунна гулбелча а. Мозано шайгара цхьа хIума яьккхича, – иза цуьнгара юха ца яккхало царна. Ледара ваьлла лоьхург а‚ шегара лоьхург а
Цара ца вазвира Дела ша вазван ма-веззара. Баккъалла а, Дела нуьцкъала верг а ву‚ веза верг а ву
Дала хоржу маликех а /пайхамаршка/ элчанаш‚ нахах а /нахе элчанаш/. Баккъалла  а‚ Дела хезаш верг а ву‚ гуш верг а ву
Цунна хаьа царал хьалха хилларг а‚ царал тIаьхьа хиндерг а. Деле ддоьрзу гIуллакхаш
ХIай ийман диллинарш! РукIе гIо‚ суждане гIо‚ Iибадат де шайн Кхиош-кхобучунна‚ диканиг де  шу даккхийден там бу
Къахьега Делехь ша къахьега ма-деззара‚ Цо шу хаьржина‚ ца йина шуна динехь цхьа а хало‚ шун ден ИбрахIиман миллатах /ду и шун дин/‚ Цо (Далла) аьлла шух бусалбанаш хьалха а‚ хIокху /Къуръан/ чохь а‚ элча шуна тIехь теш хилийтархьама‚ шу а тешаш хилийтархьама нахана тIехь. Ламаз хIоттаде‚ закат ло‚ Делаца чIагIло. И ву шун вали – дика вали а ву‚ дика гIоьнча а ву
Баккхийбийра муъмин нах
Уьш бу шайн ламазашкахь /Делах кхоьруш, Цуьнан ваззаллина/ муьтIахь берш
Уьш бу даьссачу хабарех юьстахбовлуш берш
Уьш бу закат доккхуш берш
Уьш бу шайн эвхье меженаш ларъеш берш
Шайн зударшна а‚ я шайн аьтту куьйгаша доладиначарна а бен /тIе ца гIерташ берш/ – тIаккха уьш бехке бац
Царал дехьа кхийдинарш – уьш /Делан/ дозанех бевларш бу
Уьш бу шайх тешна дитина хIума а‚ шайца хилла барт а Iалашбеш берш
Уьш бу шайн ламазаш лардеш берш
Уьш бу верасаш
Шайна ирсана Фирдавс кхочур ерш‚ уьш цу чохь гуттар лаьттар болуш
Оха кхоьллина адам (дуьххьара стаг Āдам) цIенчу поппарх (топпарх)
ТIаккха хилийтина Оха цунах тIадам чIогIачу меттигехь
ТIаккха тIадамах декъа цIий кхоьллира Оха‚ декъачу цIийх кхоьллира Оха жижиган кийсак‚ жижиган кийсаках кхоьллира даьIахкаш‚ тIаккха даьIахкий тIе жижиг дуьхийра (диллира) Оха, тIаккха Оха кхиийра кхин кхоллар. Беркате хилла Дела – кхоллархойх уггар диканиг
ТIаккха‚ баккъалла а, шу цул тIаьхьа лийр ду
ТIаккха‚ баккъалла а, шу къематдийнахь дендийр ду
Оха кхоьллира шуна тIехула ворхI гтт /стигал/ – Тхо ца хилира /массо а Тхаш кхоьллинчу/ халкъах гIовпал (тидам боцуш)
Оха доссийра стиглара хи барамца‚ и сацийра Оха лаьттахь‚ Тхо и дIадахийта а ницкъ болуш ду
Оха кхиийра шуна цуьнца (догIица) хурманан а‚ кемсийн а бошмаш‚ шуна цу чохь дуккха стоьмаш а бу‚ аш царах боу
Сайнаъ ламанах схьадолуш долу зайт-дитт а /кхоьллина Оха/‚ цунах долу зайтдаьтта а‚ чамбийриг а юучарна
Баккъалла а, шуна бежнашкахь /кхин са долчу хIумнашкахь а/ масал ма ду: Оха шуна малайо церан кийрахь йолчух‚ шуна цаьргахь дуккха пайданаш а бу‚ царах аш доу
Царна (бежнашна) тIехь а‚ кеманна тIехь а шу дсалеладо
Оха вахийтира Нухь шен къомана тIе. Цо элира: 'ХIай сан къам! Аш Iибадат де Далла‚ шуна вац И воцург кхин дела‚ шу ца кхоьру?'
Цуьнан къомах ца тешаш хиллачеран элаша элира: 'ХIара-м адам бен дац‚ шу санна‚ иза лууш ву шуна тIехь хьалавала‚ Далла лиънехьара, Цо маликаш дохкуьйтур дара. Тхуна ца хезна оцунах тхан хьалхалерчу дайшкахь а
Иза (Нухь) жинех волу стаг бен ма вац‚ шу хьовсал цуьнга цхьа хан яллалц'
Цо (Нухьас, Деле доьхуш) элира: 'Со Кхиош-кхобуш волу сан Дела‚ Ахь гIо делахь суна цара со харцварна'
Оха хаам бира цуьнга вехьеца: 'Кема де Тхан бIаьргий хьалхахь, Тхан хьехамца. Тхан гIуллакх деъча‚ пеш кхехкича‚ цу чу (кеманна тIе) лахка хIораннах шишша тайпа а‚ хьан доьзал а‚ царах шайна тIехь дош хьалхадаьлларш боцурш. Соьга ма хьехабелахь зулам динарш. Уьш хина бухабохуьйтур бу'
Хьо а‚ хьоьца верг а кеманна тIехь дIанисвелча‚ ахь алалахь: 'Хастам бу Далла‚ тхо хьалхадаьхначу зуламечу къомах'
Ахь āлалахь: 'Со Кхиош-кхобуш волу сан Дела‚ охьавоссавелахь со беркатечу меттигехь‚ Хьо уггар дика охьавоссориг ву-кх.'
Баккъалла а, цу чохь делилаш ду-кх‚ Тхо хилла-кх зуьйш дерш
ТIаккха Оха кхиийра царал тIаьхьа кхин тIаьхье
Оха вахийтира цаьрга царах элча‚ Iибадат де Далла‚ шуна вац Иза воцург кхин дела‚ аьлла. Шу ца кхоьру?
Цуьнан къоман ца тешаш хиллачу‚ эхартаца цхьанакхетар харцдеш хиллачу‚ Оха дуьненан дахарехь шайга зовкх хьегийтинчу элаша элира:  'ХIара-м адам бен дац‚ шу санна‚ аш юучух юу цо‚ аш молучух молу цо
Шу муьтхь хилахь шаьш санначу адамна‚ тIаккха‚ баккъалла а, ма эшнарш ду-кх шу
Цо ваIда до шуна‚ шу делча‚ шух латта а‚ даьIахкаш а хилча‚ шу арадохур ду‚ аьлла?
Ма гена ду-кх‚ ма гена ду-кх шуна деш долу ваIда!
ХIара вайн дуьненан дахар бен кхин дахар дац‚ ле вай‚ деха вай – вай юха дендийр дац
И ву веккъа Далла тIе харцдерг кхоьллина стаг‚ вай цунах тешар дац'
Цо (элчано) элира: 'Сан Кхиош-кхобург‚ Ахь суна гIо делахь цара со харцварна'
Цо (Дала) элира: 'Цхьа кIеззигчу /хенахь/ уьш дохкобевлла хир бу хьуна'
Уьш схьалецира цIогIа тохаро‚ лаца хьакъ болуш‚ Оха нехаш йира царах. Делла дала зуламе къам!
ТIаккха‚ царал тIаьхьа‚ кхиийра Оха кхин тIаьхьенаш
Хьалхадер дац цхьа а уммат шен Iожаллал‚ тIаьхьабуьсур а бац уьш
ТIаккха тIеттIа бахийтира Оха Тхан элчанаш. Мацца а умматана тIе шен элча веъча – цара и харцвора‚ Оха царах цхьаберш вукхарна тIаьхьабахийтира. Оха царах хилийтира дийцарш. Делла дāла ца тешаш долу къам!
ТIаккха Оха вахийтира Муса а‚ цуьнан ваша ХIарун а Тхан аяташца а‚ билгалчу делилаца а
ФирIавнна а‚ цуьнан элашна а тIе – уьш курабевлира‚ царах хилира  лакхадала гIерта къам
Цара элира: 'Тхо тешар ду ткъа тхо санначу шина стагах‚ цу шиннан нах тхуна /леш хилла/ гIуллакх деш а болуш?'
Цара и шиъ харцвира‚ шаьш хIаллакхиллачарах хилира
Оха делира Мусага жайна‚ уьш нислур бацара-те‚ аьлла
Оха хилийтира Марьяман кIантах а‚ цуьнан ненах а делил. Оха /цхьана ханна баха/ охьаховшийра и шиъ лекхачу меттиге‚ шен чIагIо а‚ шовда а долчу
ХIай элчанаш! Даа цIенчух‚ Iамал е диканиг! Баккъалла а, Со аш деш дерг хууш ву шуна
Баккъалла а, хIара шун уммат цхьа уммат ду‚ Со шун Кхиош-кхобург ву‚ Сох кхералаш
Цара хадийра шайн гIуллакх вовший юккъехь тобанашца. Массо а  тоба шегахь долчуьнца яккхийеш ю
Бита уьш шайн кегари чохь /уьш лийр болу/ хан тIеккхаччалц
Царна моьтту-техьа Оха шайна шеца бахам а‚ кIентий а луш хилар
Оха шайна диканаш сихдар ду? ХIетте а, ца хаало-кх царна
Баккъалла а, шаьш шайн Кхиош-кхобучух кхоьруш эгна берш‚
Шаьш шайн Кхиош-кхобучун аятех тешаш берш‚
Шаьш шайн Кхиош-кхобучуьнца накъостий ца луьйцуш берш‚
Шаьш шайн Кхиош-кхобучунна тIе ддоьрзур дуйла а хууш, /Цунах/ шайн дегнаш кхоьруш а долуш‚ шайна /Дала/ деллачу рицкъих /сагIа/ луш берш -
Уьш бу диканашна тIе сихбелларш - уьш царах (шайн диканех) хьалххе ткхуьур бу!
Оха тIе ца дуьллу синна цуьнан ницкъ кхочург бен. Тхоьгахь ду жайна‚ ша бакъдерг дуьйцуш долу‚ царна зулам дийр дац
Церан (керстанийн) дегнаш оцунах (бакъдолчух) дIатилар чохь ду‚ царна уьш йоцурш а /кхин вон/ Iамалаш ю, шаьш еш йолу
Царах ниIмат делларш Оха Iазапаца схьалаьцча‚ уьш мохь хьоькхуш бисира
/Цаьрга элира/: 'Мохь ма хьекха тахана – шуна Тхоьгара гIо хир дац!'
Хилла Сан аяташ шуна тIехь доьшуш – хилла шу царах юхадовлуш
Курадевлла цуьнца (КаIбица)‚ буьйсанна /Къуръанах/ луьйш
Цара ойла ца йо дашах‚ я цаьрга деана церан хьалхалерчу дайшка ца деънарг?
Я царна ца вевзира шайн элча‚ цара цунна инкарло а еш?
Я цара олу: 'Цуьнца жинаш ду?' И веана цаьрга бакъдолчуьнца‚ царах дукхахберш бакъдерг ца дезаш бу
Бакъдерг церан дезаршна тIаьхьа даьллехьара‚ стигланаш а‚ латта а‚ цу чохь мел дерг а хIаллакхир дара. Оха цаьрга белира /шена чохь/ шайна сий а, дозалла а долуш хьехам (Къуръан). Уьш шайна /бечу/ хьехамах дбоьрзура
Я ахь цаьрга харж йоьху? Хьан Кхиош-кхобучун харж тоьлаш ю. Иза рицкъ лучарах уггар диканиг ву
Баккъалла а, ахь уьш кхойкху нийсачу новкъа
Баккъалла а, эхартах цатешарш /нийсачу/ некъах дIатуьлуш ма  бу
Оха къинхетам бинехьара царах‚ айдинехьара царах долу зен‚ уьш кхерсташ чухьовдур ма бара шайн тиларна
Оха Iазапаца схьалийцира уьш‚ амма уьш мукIар ца хилира шайн Кхиош-кхобучунна‚ /Цуьнга/ хьаста ца белира
Оха шайна тIе чIогIа Iазап долу неI схьаеллалц – уьш цигахь массо а хIуманах дог диллина бисира
Иза (Дела) ву кхоьллина шуна хазар а‚ бIаьрса а‚ дегнаш а – ма кIезиг баркалла олу-кх аш!
Иза ву кхиийна шу лаьттахь  – Цунна тIе шу дгулдийр долуш а ду
Иза ву дендеш верг а‚ долуьйтуш верг а‚ Цуьнан ду буьйса а‚ де а хьийзар‚ шу хьекъале ца хуьлу?
ХIаъ‚ цара элира хьалхалерчара аьллачух тераниг
Цара элира: 'Тхо делча‚ тхоьх латта а‚ даьIахкаш а хилча‚ тхо юха а дендийр ду?
И ваIда динера тхуна а‚ тхан дайшна а хьалха‚ иза-м хьалхалерачийн туьйранаш бен дац'
Ахь āла: 'Хьенан ду латта а‚ цу чохь мел дерг а‚ шу хууш хиллехь?'
Цара эр ду: 'Делан ду'. Ахь āла: 'Аш ойла ца йо?'
Ахь āла: 'Мила ву ворхI стигалан Кхиош-кхобург‚ сийлахь-йоккхачу Iаршан Кхиош-кхобург?'
Цара эр ду хьуна: '/Уьш/ Делан ю-кх'. Ахь āла: 'Шу ца кхоьру /Делах/?'
Ахь āла: 'Мила ву шен карахь массо  а хIуманан паччахьалла дерг‚ ша /кхиберш/ ларош верг‚ шена дуьхьал /кхечара/ ларон йиш йоцург‚ шу хууш хиллехь?'
Цара эр ду: 'Дела ву-кх'. Ахь āла: 'Ма бозбуунчалла деш ду-кх шуна!'
ХIаъ‚ Оха цаьрга делира бакъдерг. Баккъалла а, уьш харцлуьйш берш ма бу
Дала ца лецира цхьа а доьзалхо‚ ца хилира цуьнца цхьа а дела. ТIаккха-м массо а делас ша кхоьллинарг дIахьур ма дара‚ царах цхьаберш (делий) вукхарал лакхабевр ма бара. ЦIена ву и Дела цара Шех кхуллучух
Хьуламехь дерг а‚ гучахь дерг а хууш волу‚ лакхаваьлла Иза цара шеца накъост лоцучух
Ахь āла: 'Со Кхиош-кхобург‚ нагахь Ахь гайтанне а гайтахь суна царна хир ду аьлларг (Iазап),
Со Кхиош-кхобург‚ тIаккха со ма хилийталахь зуламе нахана юккъехь'
Баккъалла а, Тхо хьоьга гайта Оха царна ваIда динарг ницкъ болуш ду хьуна‚
Ахь духатохалахь вониг ша диках долчуьнца. Тхо дика хууш ду хьуна цара /Далла тIе/ кхуллург
Ахь алалахь: 'Со Кхиош-кхобург‚ со ларло Хьоьца шайтIанийн тхсдечу /вочу/ хманех
Со ларло Хьоьца‚ сан Кхиош-кхобург‚ уьш (шайтIанаш) суна гергадахкарх'
Царах цхьанна тIе валар деъча‚ эр ду: 'Сан Кхиош-кхобург‚ юхаверзаве-хьа со /дуьнена/
Дика Iамал ян мегара ас‚ айса ца еш йитинарг'. ХIан-хIа! И дош ду цо (шайтIано‚ цатешачу стага) ша аьлла долу. Церан тIехьахь дуьхьало ю уьш юха денбийр болчу дийне кхаччалц
Сур лекхча, – гергарлонаш хир дац царна юккъехь оцу дийнахь‚ вовшашка хоьттур дац цара
Шайн мизан-терза дазделларш – уьш хир бу баккхийбуьйраш
Шен миза-терза дайделларш – уьш шаьш хIаллакбинарш бу‚ гуттар жоьжахати чохь хир бу уьш
Шайн яххьаш цIаро ягаеш‚ шаьш цу (жоьжахати) чохь кхоьлина (юьхь хабийна) хир бу уьш
Сан аяташ ца хилира шуна тIехь доьшуш? Шу ма хилира уьш харцдеш!
Цара элира: 'Тхан Кхиош-кхобург‚ тхан декъазалла туьйлира тхуна тIехь‚ тхо хили-кх тиладелла къам
Тхан Кхиош-кхобург‚ арадāхахь тхо цу (жоьжахати) чуьра‚ тхо юха а тIедерзахь /къиношна/‚ – тIаккха тхо хир хьуна зуламхой'
Цо (Дала) элира: 'ДIасовца цу чохь‚ къамел ма де Соьга!'
Баккъалла а, Сан лех цхьа тоба хилира олуш: 'Тхан Кхиош-кхобург‚ ийман диллина оха‚ гечдехьа тхуна‚ къинхетам бехьа тхох‚ Хьо ву-кх къинхетам бечарах уггар диканиг'
Аш царах белар дира оцо шуьга Сан хьехам бицбайтталц‚ шу хилира царах доьлуш
Баккъалла а, Ас ял ели царна тахана цара собар дарна‚ баккъалла а, уьш бу-кх толам баьккхинарш
Цо (Дала) элира: 'Мел лаьттира шу лаьтта тIехь шерийн барамехь?'
Цара элира: 'Тхо лаьттира дийнахь‚ я дийнан цхьана декъехь‚ хаттал дагардечаьрга'
Цо элира: 'Шу кIеззиг бен ца лаьттира‚ шу хиллехьара хууш'
Шуна моьттина-те Оха шу кхоьллина эрна‚ шаьш Тхуна тIе  ддерзор а дац?
Лакхавели Дела – бакъволу паччахь‚ вац кхин дела Иза воцург – сийлахь йолчу Iаршан Да /ву Иза/
Милла велахь Делаца цхьана кхечу деле кхойкхуш‚ шена цуьнца цхьа а тешалла а доцуш – цуьнан хьесап шен Кхиош-кхобучун карахь ду. Баккъалла а, баккхийбуьйр ма бац цатешнарш
Ахь āла: 'Со Кхиош-кхобург‚ гечдехьа‚ къинхетам бехьа‚ Хьо ву-кх къинхетам бечарах уггар диканиг'
Сурат ду Оха ша доссийна долу‚ Оха /шен хьукамаш кхочушдар/ фарз дина долу‚ Оха доссийна цу чохь билгала долу аяташ – аш ойла йийр яцара-те!
Кхахьпа лела зуда а‚ кхахьпа лела стаг а – тоха цу шиннах хIоранна бIе гIаж. Шун ма хуьлийла цу шиннах доглазар Делан динехь‚ нагахь санна шу хиллехь тешаш Делах а‚ эхар /догIур долчу/ дийнах а. Церан шиннан а таIзар гойла муъмин нахах цхьана тобанна
Кхахьпа лелачу стага ялор яц кхахьпа лела зуда я /Делаца/ накъост лоцу зуда а бен‚ кхахьпа лела зуда юьгур яц кхахьпа лелачу стага я /Делаца/ накъост лоцучу стага а бен‚ – хьарам дина иза муъмин нахана
Оьздачу зударшна тIе бехк кхуьссуш берш /уьш нахаца лела аьлла/‚ тIаккха цара виъ теш ца валавахь – тоха царна езтIкъа гIаж. Кхин церан тешалла къобал ма делаш цкъа а. Уьш – песакъаш бу
Шаьш цул тIаьхьа тōба а дина‚ дика Iамал йинарш боцурш – тIаккха‚ баккъалла‚ Дела тх гечдийриг а ву‚ къинхетаме верг а ву
Шайн зударшна бехк кхуьссуш берш‚ шайна тешаш боцуш‚ шаьш бен‚ – царах цхьанно тешалла дойла Делаца доьазза‚ баккъалла а‚ ша бакълуьйчарах ма ву‚ аьлла
ПхоьазлагIа Делан неIалт хуьлда шена‚ нагахь санна ша хиллехь харцлуьйчарах‚ аьлла
Цунах (зудчух) таIзар духатухур ду цо тешалла дарца Делаца диъ тешаллица‚ баккъалла а‚ иза (и шен мар) харцлуьйчарах ма ву‚ аьлла
ПхоьазлагIа Делан оьгIазло хуьлийла шена тIехь‚ нагахь санна и хиллехь бакълуьйчарах‚ аьлла
Делан комаьршалла а, Цуьнан къинхетам а ца хиллехьара шуна тIехь‚ И Дела тōба тх/дукха/ къобалдийриг а‚ хьукам /нийса/ дийриг ца хиллехьара /хIаллакхир дара шу/
Баккъалла а, и эладита деънарш – шух цхьа тоба ма ю. Шуна ма мотталаш и шуна вон ду. ХIаъ‚ и шуна дика ду. Царах хIор стагана къинах ша карадинарг ду. Царах шена тIе цуьнан (къинан) доккханиг лаьцнарг – цунна доккха долу Iазап ду
И шайна хезча, хIунда ца моьттура муъмин  божаршна а‚ муъмин  зударшна а шайн дегнашкахь диканиг‚ цара хIунда ца элира: 'ХIара билггала эладита ду-кх?'
Виъ теш валийнехьара цара цунна тIехь. Цара тешаш ца балабахь, – уьш бу Далла гергахь шаьш харцлуьйш берш
Делан комаьршалла а‚ Цуьнан къинхетам а ца хиллехьара шайна тIехь дуьненахь а‚ эхартахь а‚ шу лаьцна хир дара аш тIех дийцинчохь деза-доккхачу Iазапо
Аш тIе ма лоцу и шайн маттаца‚ ма дуьйцу шайн баганашца шайна шеца цхьа а Iилма доцург‚ шуна моьтту и атта ду‚ иза Далла гергахь деза- доккха ду
Шайна иза хезча, аш хIунда ца элира: 'Тхуна мегар дац иза дийца. Вонах цIена ву Хьо‚ ма деза-доккха эладита  ду-кх хIара'
Дала хьоьху шуна ишттачунна тIе шу цкъа а цадерзар‚ шу муъмин нах делахь
Дала билгалдо шуна аяташ. Дела хууш верг а‚ хьукам /нийса/ деш верг а ву
Баккъалла а, ийман диллинчаьргахь боьханиг даржа лууш берш – царна лазош долу Iазап хир ду дуьненахь а‚ эхартахь а. Далла хаьа‚ шуна хаац
Делан коьмаьршалла а‚ Цуьнан къинхетам а шайна ца хиллехьара, и Дела диканиг лууш а‚ къинхетаме а вацахьара /хIаллакхир дара шу/
ХIай ийман диллинарш! ШайтIанан гIулчашна тIаьхьа ма хIитталаш. ШайтIанан гIулчашна тIаьхьахIоьттинарг – баккъалла цо хьоьху боьханиг а‚ инкарло а. Шайна тIехь Делан коьмаршалла а‚ Цуьнан къинхетам а ца хиллехьара, шух цхьа а цкъа а цIанлур ма вацара. Делахь а, Дала цIанво Шена луург. Дела хозуш верг а‚ хууш верг а ву
Дуй ма боийла шух шегахь коьмаьршалла а‚ хьал а долчо гергарчарна а‚ мискачарна а‚ Делан новкъахь дIакхелхиначарна а /сагIа/ лур дац, алий. КъинтIера болийла уьш‚ бехказбохийла цара. Шуна ца деза Дала шайна гечдар? Дела тх гечдийриг а ву‚ къинхетаме верг а ву
Баккъалла а, оьздачу‚ /шайна боьханиг/ ца девзачу муъмин зударшна бехк кхуьссуш берш – дуьненахь а‚ эхартахь а неIалт аьлла царна‚ царна деза-доккха Iазап а ду
Оцу /къемат/дийнахь тешалла дийр ду царна тIехь церан меттанаша‚ церан куьйгаша а‚ церан когаша а цара лелош хиллачуьнца
Оцу дийнахь Дала бийр бу царна хьакъ-бакъ болу бекхам. Царна хууш ду и Дела Ша вуйла билгала бакъдерг
Боьха /лела/ зударий – боьхачу божаршна‚ боьха /лела/ божарий – боьхачу зударшна. ЦIена /лела/ зударий – цIенчу божаршна‚ цIена /лела/ божарий – цIенчу зударшна. Уьш /Iаишат и саннарш/ цIена бу цара дуьйцучух. Царна гечдар а ду‚ сийлахь рицкъ а ду
ХIай ийман диллинарш! Шу чу ма гIолаш шайн доцчу цIеношка бакъо а ца йоьхуш‚ церан дайшка салам ца луш. Иза шуна дика ду /шу цххьана царна чу гчул/. Аш ойла йийр яцара-те?
Шуна ца каравахь цу чохь (цу нехан цIеношкахь) цхьа а – чу ма гIолаш шайна пурба даллалц. Шайга 'Юхадерза' алахь – юхадерзалаш /чу ца гIош/. Иза вуно а цIена ду шуна. И Дела аш дийриг хууш ву
Къа дац шуна бēхаш нах боцчу, шуна оьшу хIуманаш / я пайда болчу/ цIеношна чу шу даха. И Дела хууш ву аш гучудоккхуриг а‚ аш дхьулдийриг а
Ахь āла муъмин нахе охьатухийла цара шайн хьēжар‚ шайн эвхье меженаш ларйойла цара. Иза вунō а цIена ду царна. Баккъалла а, Дела дика девзаш ву цара дийриг
Ахь āла муъмин зударшка охьатухийла цара шайн хьēжар‚ ларйойла цара шайн эвхье меженаш‚ ма гойтийла цара шайн хазнаш цунах гучахь ерг бен‚ цара тIе кхуссийла шайн кхоллар шайн некхийн гонахьа. Цара ма гойтийла шайн хазнаш шайн марошка‚ я шайн дайшка‚ я шайн маройн дайшка‚ я шайн кIенташка‚ я шайн маройн кIенташка /кхечу зударша бина болу/‚ я шайн вежаршка‚ я шайн вежарийн кIенташка‚ я шайн йижарийн кIенташка‚ я шайн /хьалхахь гIуллакх деш болчу/ зударшка‚ я шайн аьтту куьйгаша доладиначаьрга‚ я тIехьоьжуш болу шайн шовкъ дIаялла болу божаршка‚ я зударийн эвхье меженашка ца хьоьжучу берашка а бен. Шайн когаш ма беттийла цара шаьш хьулдина шайн хазалла довзийтархьама. Тōба де Деле массара а‚ хIай муъмин нах‚ шу даккхийден тарло
Зударий бāлабе шайх жера-божаршна а‚ шайн лēх дикачарна а‚ маре ло шайн лай-зударий. Нагахь уьш миска хилахь, – Дала хьал лур ду царна шен коьмаршаллах. Дела тIех комаьрша ву /Шен луучунна шортта рицкъ луш/‚ хууш ву
Юхаозалуш хуьлийла /нахаца леларх/ шайна зуда ялор /маре бахар/ ца нисбелларш Дала шайна Шен комаьршаллах хьал даллалц. Шун аьтту куьйгаша доладиначарах азат бāла язбала лууш берш – язбе уьш, нагахь санна шуна хаалахь цу чохь диканиг. ДIало царна Делан бахамах‚ Цо шуна белла болчу. Ма теIабелаш шайн мехкарий кхахьбаллина тIе‚ царна лиънехь цIена хила‚ аш дуьненан дахаран хиламаш (бахам) лоьхуш. Уьш тIетеIош верг /кхахьбаллина- цунна таар дийр долуш ду Дала/... Дела уьш /ницкъа/ тIетеIабиначул тIаьхьа /цу зударшна/ гечдеш а ву‚ къинхетаме а ву
Ōха доссина шуьга /массо хма/ билгалдоху аяташ а‚ шул хьалха баханчеран /дāхаран/ масал а‚ /Делах/ кхоьручарна хьехам а
Дела–стигланийн а‚ лаьттан а нур ду . Цуьнан нур пенан юкъах тера ду, шена чохь чиркх болчу. Чиркх шишана чохь бу. Шиша /нур/ лепачу седах тера ду. Беркатечу зайт-диттан /даьттанах/ латабо и (чиркх).  Малхбалехь а‚ малхбузехь а дац и (дитт-яьссачу арахь ду, гуттар малх кхетарца шен стоьмаш сиха а, хаза а мадлуш).  Даьтта герга ду къага шех цIе хьакхаелла яцахь а. Нур тIехь а нур ду. Нисво Дала Шен нур тIе Шена луург. Дāладо Дала масалш нахана. И Дела массо а хIума хууш верг ву
/И нур ду Делан/ цIеношкахь (маьждигашкахь) Дала шаьш /сийдеш/ лакха дахан а‚ шайна чохь Цуьнан цIе хьехаян а омра дина долчу. Царна чохь Далла тасбахь (ламазаш) до Iуьйранна а‚ суьйранна а -
/Муъмин/наха, шаьш йохк-эцаро юкъахбохур боцуш Дела хьехорах а‚ ламаз хIотторах а, закат даларх а. Уьш кхоьру /къемат/дийнах‚ шен /ирчаллих нехан/ дегнаш а‚ бIаьрса а детталур долчу
Дала шайна бекхам бархьама шаьш дийначух уггар хазачуьнца‚ Цо шайна совдаккхархьама Шен комаьршаллах. И Дела рицкъ луш ву Шена луучунна хьесап а доцуш
Цатешнарш – церан Iамалш шерачу арахь /хIуттучу/ йилбазгIалах тера ю: хьогах волчунна и хи ду метта‚ и цунна тIевахча, – и хIумма ца карайо цунна. Цунна караво Дела шена гергахь – Цо кхочушдо цуьнан хьесап (шен Iамалашка хьожий Дала бекхам бо цунна). И Дела хьесап дарехь сиха верг ву
Я /Делах цатешачеран малаш/ тера ю кIоргачу хIоьрда чохь болчу боданах‚ ша хьулбеш болчу толгIано. Цунна тIехула толгIа ю‚ цунна тIехула марха ю. Боданаш ду цхьадерш вукхарна тIехь‚ цо шен куьг арадеккхи ча, – цунна и ган ца туьгу. Дала шена нур ца диначунна цхьа а нур дац
Хьуна ца хиъна и Дела хилар Шена тасбахь деш стигланашкахь а‚ латтахь а мел волчо‚ могIаршца /тIама деллачу/ олхазарша а?  ХIоранна хиъна шен ламаз а‚ шен тасбахь а. И Дела хууш ма ву цара дийриг
Делан ду стигланийн а‚ лаьттан а паччахьалла. Деле ду дIадерзар а
Хьуна ца го Дала длохку мархаш‚ тIаккха тIегулйо уьш‚ тIаккха Цо уьш хуьлуьйту тIеттIа /барз/‚ хьуна го догIа церан юккъехула схьадолуш‚ Цо доссадо стиглара /мархийн/ лаьмнаш‚ шайна чохь тIкъес йолуш. Шена луучунна туху Цо и‚ Шена луучух юха дIахьавзайо. ТIкъесан нуро /нехан/ бIаьрса дIахьош лаьтта
Харцайо Дала буьйса а‚ де а. Баккъалла а, цу чохь хьехам ма бу бIаьрса долчарна
Дала кхоьллина массо а дийнат хих. Царах шен гай тIехь леларг ду‚ царах шина кога тIехь леларг а ду, царах деа кога тIехь леларг ду. Кхуллу Дала Шена луург. Баккъалла а, Дела массо а хIуманна тIехь ницкъ кхочург ву
Ōха доссина май билгала долу аяташ. Дала нисво Шена луург нийсачу новкъа
Цара ōлу: 'Тешна тхо Делах а‚ элчанех а‚ муьтIахь а хилла тхо'. ТIаккха дIайоьрзу /бакъдолчу динах/ царах цхьа тоба цул тIаьхьа – уьш муъмин нах бац!
Шаьш Далла а‚ элчанна а тIе кхайкхича шайн юккъехь хьукам дан – царах цхьа тоба дуьхьалйолу
Шайна хилахь бакъо – цунна тIе богIу уьш, муьтIахь хуьлий
Церан дегнашкахь цамгар ю-те‚ я шекбевла-те уьш‚ я кхоьру-те уьш Дала а‚ Цуьнан элчано а шайца нийсо ца ян? ХIаъ! Уьш зуламхой бу!
Баккъалла а, муъмин нехан дош хили шаьш Далла а‚ Цуьнан элчанна а тIе кхайкхича шайна юккъехь хьукам дан, цара āлар: 'ЛадоьгIна ōха‚ муьтIахь хилла тхо'. Уьш бу баккхийбен берш
Далла а‚ Цуьнан элчанна а муьтIахь верг‚ Делах кхоьруш верг‚ Цуьнца вочух ларлуш верг – уьш бу толам баьккхинарш!
Делаца биира цара шайн чIогIа дуйнаш ахь шайга омра дича, арадовлур ду шаьш‚ бохуш. Ахь āла: 'Аш дуй ма баа! МуьтIахь хилар дика дара /шуьгара/. Баккъалла а, Дела дика хууш ву аш дийриг'
Ахь āла /цаьрга, хIай Мухьаммад/: 'МуьтIахь хила Далла‚ муьтIахь хила элчанна!' Уьш дIаберзахь,  цунна шена тIе диллинарг ду‚ шуна – шайна тIе диллинарг ду. Цунна /элчанна/ муьтIахь шу хилахь – шу нийсачу новкъахь ду. Элчанна-м тIехь дац билгала дIакхачор бен
Дала ваIда дина шух ийман диллинчарна а‚ дика Iамалш йиначарна а  Ша тIаьхье лур ю царна лаьттахь‚ аьлла‚ Ша царал хьалха хиллачарна яларх терра‚ Ша чIагIдийр ду царна шайн дин‚ Ша цунна царна реза хилла волу‚ Ша царна церан кхерамал тIаьхьа тешам лур бу (маршо лур ю)‚ аьлла. Цара Суна Iибадат дийр ду‚ цхьа а хIума хуьлуьйтур яц Суна накъосталла дан. Цул тIаьхьа керста хилларг – уьш бу песакъаш!
Аш хIоттаде ламаз‚ ло закат‚ шу муьтIахь хила элчанна – шух къинхетам бан мегара
Хьуна ма мотталахь и цатешарш /Тхан шайна тхь/ ницкъ боцуш бу лаьттахь (дуьненан дахарехь). Церан чугIойла – цIе ю. Ма вон дIадерзар ду-кх и!
ХIай ийман диллинарш! Шуьга пурба доьхийла кхузза шун аьтту куьйго доладиначара а‚ шух кхиъна ца ваьллачо а‚ сатасаран ламазал хьалха а‚ шаьш делкъахь бедар йоккхучу хенахь а‚ пхьуьйре- ламазал тIаьхьа а – шун кхо Iоврат /йолу хан ю иза/. Шуна а‚ царна а къа дац царал (цу хенал) тIаьхьа /чу бан/. ТIехьоьжуш бу шуна шух цхьаберш вуккхарна. Иштта билгалдоху Дала шуна аяташ. И Дела хууш верг а‚ хьукам /нийса/ дийриг а ву
Шун бераша кхиъна баьлча, пурба доьхийла цара шайл хьалхалерачара дехарх терра. Иштта билгалдоху Дала шуна Шен аяташ. Дела хууш верг а ву‚ хьукам /нийса/ дийриг а ву
Зударех къанбелларш‚ маре баха дог дохуш боцу – царна къа дац шайн /тIехула йолу/ бедарш дяхарх‚ хазалла гучудоккхуш бацахь. Уьш оьзда хилча, – царна дика ду. Дела хозуш верг а ву‚ хууш верг а ву
БIаьрса доцчунна къа дац‚ астагI волчунна къа дац‚ цомгаш волчунна къа дац‚ шуна шайна а /къа/ дац аш /хIума/ яарх шайн цIеношкара‚ я шайн дайн цIношкара‚ я шайн нанойн цIеношкара‚ я шайн вежарийн цIеношкара‚ я шайн йижарийн цIеношкара‚ я шайн ден вежарийн цIеношкара‚ я шайн ден йижарийн цIеношкара‚ я шайн ненан вежарийн цIеношкара, я шайн ненан йижарийн цIеношкара‚ я шайн /цIенойн/ догIанашна аш доладечеран /цIеношкара/‚ я шайн доттагIчун /цIеношкара/. Дац шуна къа аш /хIума/ яарх цхьана‚ я шаьш-шаьш. Шаьш цIеношна чу доьдуш салам ло вовшашка Делан гергара беркате а‚ цIена а хиллачу маршаллица. Иштта билгалдоху Дала шуна аяташ – шу хила мегара хьекъале
Баккъалла а, муъмин нах бу шаьш тешнарш Делах а‚ Цуьнан элчанах а‚ шаьш цуьнца (Делан элчанца) долуш цхьана юкъара гIуллакхна тIехь дIа ца боьдуш берш цуьнга пурба дехна а бен. Баккъалла а, и хьоьга пурба доьхурш  – уьш бу Делах а‚ Цуьнан элчанах а тешаш берш. Цара хьайга пурба дехча шайн цхьацца гIуллакхна‚ пурба ло царах хьайна луучунна‚ гечдар а деха царна Деле. Баккъалла Дела гечдийриг а ву‚ къинхетам бийриг а ву
Аш ма де элчане кхайкхар шайна юккъехь шайх цхьаболчеран вукхарга кхайкхарх тера. Далла бевзаш бу шух лачIкъа буьйлурш. Ларлойла и цуьнан (элчанан) омрана хилпало еш берш питна (дуьненан бала) шайх хьарчарх‚ я /эхартан/ лазош долу Iазап шайх хьарчарх
Ткъа Делан дац стигланашкахь а‚ лаьттахь а мел дерг? Цунна хаьа шу Шена тIехь дерг. Уьш Шена тIеберзинчу /къемат/ дийнахь Цо цаьрга дуьйцур ду цара дийнарг. И Дела массо а хIума хууш верг ву
Беркате хили Ша къастор доссош хилларг Шен лега и хилийтархьама Iаламашна кхерамча
Иза /АллахI-Дела/ ву стигланийн а‚ лаьттан а паччахьалла Шегахь дерг‚ Цо ца лаьцна доьзалхо‚ вац Цунна накъост паччахьаллехь. Цо кхоьллина массо а хIума‚ барам бина цунна (массо а хIуманна) барамца
Цара лецира‚ Иза а витина‚ делий‚ цара хIумма ца кхуллу‚ уьш шаьш кхуллуш бу /Дала/. Цара дола ца до шайн синошна зенна а‚ пайденна а‚ цара дола ца до даларна а‚ дахарна а‚ дендарна а
Элира цатешачара: 'ХIара /Къуръан/ харцдерг ду‚ ша цо (пайхамара) кхоьллина долу‚ цунна гIо дина цу тIехь кхечу наха а'. Цара деана зулам а‚ харцдерг а
Цара элира: 'Хьалхалеранчеран туьйранаш ду. Цо (Мухьаммада) яздайтина уьш‚ уьш цунна доьшуш ду Iуьйранна а‚ суьйранна а'
Ахь āла: 'Иза /Къуръан/ доссийна Ша стигланашкахь а, лаьттахь а къайле хууш волчо. Баккъалла а, Иза хилла тх гечдеш верг а‚ къинхетаме верг а'
Цара элира: 'ХIун ду хIокху элчанна? Даар доу цо‚ базаршкахула лела иза. Доьссина хиллехьара   цуьнга малик, тккха   и хуьлуш цуьнца цхьана кхерамча
Я кхоьссинехьара цуьнга хазна‚ я хиллехьара цунна беш, цо цу чуьра юуш'. Элира зуламхоша: 'Шу тIаьхьахIиттина ма ду шена бозбуунчалла динчу стагана'
Хьажал‚ муха далийна цара хьуна масалш – тилабелла уьш‚ /бакъдолчунна тIе/ некъ /лаха/ ца могу царна
Беркате хили Иза‚ Шена лиъча, хуьлуьйтур яра  хьуна цул диканиг – бошмаш‚ шена бухахула хиш оьхуш йолу‚  хуьлуьйтур яра  хьуна гIаланаш
ХIаъ‚ цара харцдира сахьт. Оха кечйина сахьт харцдинчунна /жоьжахатин/ цIе
Цунна (жоьжахатина) уьш гича генарчу меттигера‚ царна хезар ду цуьнан дералла а‚ угIар а
Цу чуьра готтачу меттиге шаьш кхиссича‚ дIадихкина а долуш /куьйгаш логех/‚ цара кхойкхур дара хIаллакхиларе
/Эр ду цаьрга/: 'Аш ма кхайкха тахана цхьана хIаллакхиларе‚ кхайкха дуккха а хIаллакхиларшка!'
Ахь āла: 'ХIара тоьлу‚ я гуттаренна а йолу /ялсаманин/ беш /тоьлу/‚ ша /Делах/ кхоьручарна хир ю аьлларг? И хилира царна бекхам а‚ ттовжийла а'
Царна цу чохь шайна луург ю‚ гуттар /шаьш цу чохь/ лаьтташ. И хили хьан Кхиош-кхобучунна тхь жоьпаллин ваIда
Ша уьш а‚ цара, И витина, шайна Iибадат динарш а гулбинчу дийнахь‚ Цо эр ду: 'Аш тилийра хIара Сан леш‚ я шаьш /нийсачу/ новкъах бевлира уьш?'
Цара эр: 'Вонах цIена ву Хьо‚ тхуна оьшуш ца хилира Хьо воцург верасаш лийца‚ делахь а, Ахь зовкх хьегийтира цаьрга а‚ церан дайшка а царна хьехам бицбаллалц‚ уьш хилира хIаллакхилла къам'
/Эр ду Дала/: 'Цара шу харцдира аш дуьйцучуьнца‚ шуна ца могу духатоха а /шайх Iазап/‚ гIо хилийта а. Шух милла велахь а зулам деш‚ – цуьнга Iовшуьйтур ду Оха доккха Iазап'
Оха ца вахийтина хьол хьалха а элчанех /цхьа а/, цара кхача боуш а, уьш базаршкахула лелаш а бен. Оха хилийтира шух цхьаберш вукхарна питана. Аш собар дой? Хилира хьан Кхиош-кхобург гуш верг
Элира Тхуна дуьхьалкхетаре дог ца дохучара: 'Вайна доссинехьара маликаш‚ я вайна гуш велахьара вайн Кхиош-кхобург'. Уьш курабевлира шаьшлахь‚ /Делан/ дозанех бевлира уьш бāларал а сов
Шайна маликаш гинчу дийнахь – кхаъ хир бац оцу дийнахь къинош диначарна‚ цара (маликаша) эр ду: 'Хьарам бина хьарам бу'
Тхо тIедирзира цара (керстанаша дуьненахь) йинчу Iамална‚ цунах хилийтира Оха баьржина чим (ца лерира Оха церан Iамалш)
Ялсаманин дай оцу дийнахь дика хир бу чIагIбаларан меттигца а‚ вуно дика хир бу /делкъахь/ садаIаран меттигца а
Цу дийнахь етIар ю стигал мархашца‚ охьадоссор ду маликаш /могIаршца/ охьадоссорца
Хьакъ-бакъ долу паччахьалла цу дийнахь Къинхетам болчунна (Далла) ду. И хилира цатешачарна хала /де/
Цу дийнахь зулам динчо цергаш юьхкур ю шен куьйгех‚ эр ду: 'Ма декъазваьлла-кх со. Элчанца некъ лаьцна хиллехьара ас
Ма бала бу-кх суна! Ма лаьцнехьара-кх ас хьенех доттагI
Тилийра цо со хьехамах‚ и соьга беъначул тIаьхьа. ШайтIа хилира адамна ямартхо'
Элира элчано /Деле далхош шен гллакх/: 'Сан Кхиош-кхобуш волу Дела‚ баккъалла а, сан къомо хIара Къуръан дIатесна ма дити!'
Иштта хIора пайхамарна а Оха хилийтира мостагI къинош диначарах. Тоьур ду хьуна хьан Кхиош-кхобург хилар нисвеш верг а‚ гIоьнча а
Элира цатешачара: 'Доьссинехьара цуьнга /хIара/ Къуръан цхьана тептарца'. Иштта /доссийна Оха и/ шеца хьан дог чIагIдархьама‚ Оха дийшира и тIеттIа'
Хьоьга дахьар дац цара цхьа а масал (хаттар), Оха хьуна луш /и духатухуш/ бакъдерг а, вунō хаза тидар а бен
Шаьш гулбийр берш шайн яххьаш тхь /текхош/ жоьжахатина тIе – уьш бу вон берш меттигаца‚ уггар тилабелларш некъаца
Оха делира /хьалха/ Мусага жайна‚ вазир хилийтира цуьнца цуьнан ваша ХIарун
Оха элира: 'ДIагIо шу шиъ шаьш Тхан аяташ харцдинчу /Фирвнан/ къомана тIе'. ТIаккха Оха уьш бохийра  /чгчу/ бохорца
Нухьан къам а‚ цара элчанаш харцбича‚ хин бухабахийтира Оха уьш. Оха хилийтира царах нахана делил. Оха кечдира зуламхошна лазош долу Iазап
Iадаш а‚ Самудаш а‚ Рассан дай а, царна юккъехь тIаьхьенаш дуккха а /хIаллакйира Оха/
ХIоранна Оха далийра шен масалш‚ хIора а Оха хIаллаквира хIаллакварца
Уьш (Маккан керстанаш) ма бахарий юьрта тIе‚ шена тIе вонан догIа дилхина хиллачу. Ткъа уьш хилира и ца гуш? ХIан-хIа! Уьш хилира юхадендаре дог ца дохуш
Хьо шайна гича‚ хьох белар до цара: 'ХIара ву Дала ваийтинарг элча вина?
Вай вайн делех дIатиладарах ца соцу-кх иза‚ вай царна тIехь собар ца дахь'. ТIаьхьа хуур ду царна шайна Iазап гича‚ мила хилла уггар тилавелларг некъаца
Хьуна гини-й и шен чIогIа дезачу хIуманах шена дēла лаьцнарг? Ткъа хьо хир вара цуьнан тIехь векал? (Хьуна могур ма дац и нисван)
Я хьуна моьтту царах дукхах берш хозуш я ойла еш бу? Уьш-м бежнаш санна а бен баций. ХIаъ‚ уьш вуно а тилабелларш бу некъаца
Хьо ца хьоьжу хьан Кхиош-кхобучунга‚ муха даржина Цо IиндагI? Шена лиънехьара‚ Цо и хуьлийтара дара /паргIат/ сецца. ТIаккха Оха малх хилийтира цунна тIехь делил
ТIаккха Оха Тхайна тIе озадира и (IиндагI) дайа озадарца (кIез-кIеззиг доккхуш дIа даьккхира Оха и IиндагI, тIаккха кIез-кIеззиг юхахуьлуьйту)
Иза ву Ша хилийтинарг шуна буьйса духар хилла‚ наб – синтем хилла. Цо хилийтина де юхадендалар хилла
Иза ву баийтинарг мох кхаъ хилла Шен къинхетамал хьалха‚ Оха охьадоссира стиглара тх цIена хи
Цуьнца Оха денбархьама белла мохк‚ и маладо Оха /шортта/ Тхаш кхоьллинчух бежнашна а‚ дуккха нахана а
И (хи) даржийра Оха царна юккъехь царна дагадайтархьама /Делан ниIмат/. Тккха а нахах дукхахберш дуьхьал хилира керстаналла доцучунна
Тхуна лиънехьара‚ Оха ваийтина хир вара хIор юртахь кхерамча
Хьо муьтIахь ма хилалахь цатешачарна‚ къийсам латтабе цаьрца цуьнца (Къуръанца) боккха къийсам
Иза ву ши хIорд хецна битинарг /я оьхучу хин ши агIо хецна йитинарг/: хIара: теза – мерза‚ хIара: дуьра-чемаза. Цо хилийтина цу шиннан юккъехь /доккха/ пардо а‚ чIогIа дуьхьало а уьш /вовшах ца эн /
Иза ву кхоьллинарг хих адам‚ Цо цунна хилийтина шен тайпан агIорхьара гергарло а, зударийн агIорхьара (захаллин) гергарло а. Хилира хьан Кхиош-кхобург ницкъ кхочуш
Цара Iибадат до, Дела а вуьтий, шайна пайда а‚ зен а ца дечунна. Хили цатешарг шен Кхиош-кхобучунна дуьхьал гIоьнча
Хьо ца вахийтина Оха кхаъ боккхург‚ кхерам тосург  хилла а бен
Ахь āла: 'Ас шуьга ца боьху цунна тхь цхьа а мах‚ шена луучо шен Кхиош-кхобучуьнга некъ лацар бен'
Хьо тIетовжа ша дийнаволчунна (Далла)‚ лийриг воцчу‚ тасбахь де Иза хасторца. Кхачо ю Цуьнца Шен лейн къинош  дика довзарца
Ишттанниг ву Иза Ша кхоьллина стигланаш а‚ латта а‚ цу шиннан юккъехь мел дерг ялх дийнахь‚ тIаккха дIанисвелла Иза Iарша тIехь. Къинхетаме верг ву Иза. Хатта цуьнах дика хууш волчуьнга
Шайга аьлча: 'Сужуд де Къинхетаме волчунна'‚ цара элира: 'Мила ву и Къинхетаме верг? Ткъа оха сужуд до ахь тхуна омра дечунна?' Цо совбехира уьш /Делан некъах/ дог даларца
Беркате ву /Дела/, Ша стиглахь /седарчийн/ гланаш йинарг‚ Цо бина цу чохь чиркх а‚ нуре болу бутт а
Иза ву хилийтинарг буьйса а‚ де а хийцалуш шена луучунна ойла ян‚ я баркалла āла
Къинхетаме волчун леш бу – шаьш эсала (кура боцуш) лаьттахула лелаш берш, шайца жехIал наха къамел деш‚ олуш берш: 'Салам! '
/Далла/ сужудане баханчу хьолехь а, ирахьттина лаьтташ а ламазаш дарций буьйсанаш ден еш берш а /бу/
Олуш берш /а бу/: 'Тхан Кхиош-кхобург! ДIадаккхалахь тхох жоьжахатин Iазап. Баккъалла а, цуьнан Iазап хилла тIедоьжна (къинош дечарах ца къаьсташ)
Баккъалла а, ма вон хили-кх иза /чохь/ латтарна а‚ /садаIа/ меттиг хиларна а'
ШIаьш /сагIа доккхуш, кхин/ харжаш еш, кхоам а  беш‚ пис а ца хуьлуш‚ цу юккъехь хIоьттина лаьтташ берш а /бу Цу Делан дика леш/
Делаца кхин деле ца кхойкхуш берш а /бу Делан дика леш/. Цара ца дойу са, Дала ша /ден/ хьарам дина долу‚ /ден/ хьакъ долуш бен. Зина ца до цара. И деш верг къица дуьхьалкхетар ву
Шозза алсам доккхур ду цунна (Делаца накъост лаьцначунна) Iазап къематдийнахь‚ гуттар лаьттар ву иза цу чохь сийсаза хилла
Ша тōба динарг а‚ ийман диллинарг а‚ дика Iамал йинарг а воцург – уьш бу Дала шайн вонаш диканашца хийцор дерш. Хили Дела тх гечдеш верг а‚ къинхетаме а верг
Тōба динарг а‚ дика Iамал йинарг а – баккъалла а, цо тōба до Деле /къиношна/ дохко валарца
Харц тешалла ца деш берш а‚ шаьш даьссачу хабарна уллохула боьдуш – оьзда чекхболуш берш а  /бу царах/
Шайн Кхиош-кхобучун аяташ шайна тIехь хьехийча, къора хиларций а, бьрзе хиларций а царах д ца боьрзу уьш
Олуш берш / бу уьш/: 'Тхан Кхиош-кхобург‚ лōлахь тхуна тхан зударех а‚ доьзалах а бIаьрг бекхабалар‚ тхо хилийталахь /Делах/ кхоьручарна масал (уьш Тхуна тIаьхьахIуттуш)'
Царна ял лур ю /ялсаманин/ хIусамца цара /ийманца/ собар дарна. Цигахь царна дуьхьалдогIур ду /маликаш/ маршаллица а‚ саламца а
Гуттар лаьттар бу уьш цу чохь. Ма хаза хили и сацавала меттиг хиларца а, /хьошалг/ восса меттиг хиларца а /ша Делах кхоьручунна/!
Ахь āла: 'Шуьца бала хир бацара сан Кхиош – кхобучун шун /халонашкахь а, баланашкахь а Цуьнга/ кхайкхар ца хиллехьара. Аш харцдина /Цуьнан дин/ – тIаьхьа хир ду шуна иза хилаза ца дōлуш дерг'
ТIа-сūн-мūм
ХIорш билгала долчу жайнан (Къуръанан) аяташ ду
Хьо хила мега хьуо хIаллаквеш уьш ца тешаш хиларна
Тхуна лаахь‚ Оха доссор ду царна стиглара аят - тIаккха дуьсур ду церан легаш цунна (Делан аятана‚ делилна) муьтIахь хилла
Цаьрга ца богIу Къинхетамболчуьнгара цхьа а керла хьехам уьш цунах дIабоьрзуш бен
Харцбира цара /элчанаш/ - тIаьхьа богIур бу цаьрга хаам‚ уьш шех ца бешаш хилла болу
Уьш ца хьоьжу-те лаьтте: мел дукха дика хIуманаш ялийтина Оха цунах шиш-шиш!
Баккъалла а, цу чохь делил ма ду. Ца хили-кх царах дукхахберш тешаш
Баккъалла а, хьан Кхиош-кхобург - Иза ву-кх веза верг а‚ къинхетаме верг а
Дагадаийта! Кхайкхира хьан Кхиош-кхобучо Мусага: “ДIагIо зуламе къам тIе,
ФирIавнан къам тIе. Уьш кхоьрур бацара-те?”
Цо (Мусас) элира: “Сан Кхиош-кхобург‚ баккъалла а, со кхоьру-кх цара со харцварна
Гаттало-кх сан дог‚ ца бастало-кх сан мотт а. ХIарунна тIе бахийтахь /и соьца вайтан/
Церан суна тIехь къа ду - со кхоьру цара со вен”
Цо (Дала) элира: “ХIан-хIа! ДIагIо шу шиъ Тхан аяташца. Баккъалла а, Тхо шуьца ду ладугIуш
Шу шиъ дIагIо ФирIавна тIе‚ аш шиммо дIаала: “Тхо Iаламийн Ден элчанаш ду
ДIабаийта тхоьца Исраилан кIентий”
Цо (ФирIавнас) элира: “Оха ца кхиира хьо /хIай Муса/ тхайна юккъехь /хьо/ бер а долуш‚ ахь д ма дехьира тхуна юккъехь хьан дахаран шераш
Ахь ма дийра хьан гIуллакх‚ айхьа дийнарг (тхох цхьа стаг вийра ахь – доккха къа дийра) - баркалла ца олучарах ву-кх хьо”
Цо (Мусас) элира: “И дийра ас со тилабеллачарах волчу хенахь
Со дIаведира шух‚ суо шух кхеравеллачул тIаьхьа. ТIаккха делира суна сан Кхиош-кхобучо хьукам‚ Цо хилийтира со элчанех
ХIара ниIмат ду ахь суна ша тIехдетташ айхьа Исраилан кIентех леш барна” (уьш бацорна)
ФирIавнас элира: “Мила ву Iаламийн да?”
Цо (Мусас) элира: “Стигланийн а‚ лаьттан а‚ цу шинна юккъехь мел долчун а Да ву-кх‚ шу /бакъдолчух/ тешаш хиллехь”
Цо (ФирIавнас) элира шена гонахь болчаьрга: “Шу ладугIуш дац?”
Цо (Мусас) элира: “Шун Дела а ву И‚ шун хьалхалерчу дайн а Дела а ву”
Цо (ФирIавнас) элира: “Баккъалла а, /хIара/ шун элча‚ шуьга ваитина волу‚ жинийх ма ву”
Цо (Мусас) элира: “Малхбален а‚ малхбузен а цу шинна юккъехь долчун а Дела ву Иза‚ шу хиллехь хьекъале”
Цо (ФирIавнас) элира: “Ахь со воцург дела лацахь‚ ас хьо набахти чохь болчарах хуьлуьйтур ма ву”. (“Ас хьо набахти чу вуьллур ма ву”)
Цо (Мусас) элира: “Со хьайга цхьана кхаьсташ хIуманца веънехь а‚ э?”
Элира /ФирIавнас/: “Схьало и /айхьа деънарг/, хьуо хиллехь бакълуьйчарах”
ТIаккха цо (Мусас) шен Iаса кхоьссира - цунах къегна лехь хилира
Цо арадаьккхира шен куьг /чоьхьара/ - иза шурул кIайн хилира хьоьжучарна
Цо (ФирIавнас) элира шен гонахь болчу элашка: “Баккъалла а, хIара говза волу бозбуунча ву
Лууш ву и шу арадаха шун лаьттара шен бозбуунчаллица - аш хIун омра до?”
Цара элира: “Хан ло цунна а‚ цуьнан вешина а‚ бахийта гIаланашка /нах/ гулбийраш
Хьуна тIе богIийла уьш массо а говза волчу бозбуунчица”
ТIаккха гулбийра бозбуунчаш билгалчу дийнахь /тоьхначу/ хенахь
Элира нахе: “Шу гулделлий?
Вай тIехьадаза мега бозбуунчашна, нагахь уьш хилахь тоьлларш”
Бозбуунчаш баьхкича‚ цара элира ФирIавне: “Тхуна, баккъалла а, мах хир буй, тхо хилахь тоьлларш?”
Цо (ФирIавнас) элира: “ХIаъ‚ баккъалла а, шу тIаккха /суна/ герга- далийначарах хир ду”
Элира цаьрга Мусас: “Кхисса шаьш кхуьссуш ерг”
Цара кхиссира шайн мушаш а‚ Iáсанаш а‚ элира: “ФирIавнан воззалица‚ баккъалла а, вай тоьлур ма  ду”
ТIаккха кхоьссира Мусас шен Iáса - цо юду (кхоллу)  цара мел кхуллург
Охьабигира бозбуунчаш, сужуд деш
Цара элира: “Оха  диллина Iаламийн Кхиош-кхобучуьнга‚
Мусан а‚ ХIарунан Кхиош-кхобучуьнга”
Цо (ФирIавнас) элира: “Аш  дилли ас шайна пурба далале? Баккъалла а, иза (Муса) шун воккханиг ву‚ ша шуна бозбуунчалла Iамийнарг‚ тIаьхьа хуур ду шуна. Ас хаддане а дхадор ду шун куьйгаш а‚ когаш а дуьхь-дуьхьал‚ ас ирх- ухкур ма ду шу дерриге а”
Цара элира: “Зен дац. Баккъалла а, тхо тхан Кхиош-кхобучуьнга дIадоьрзур ду
Баккъалла а, тхо /чIогIа/ лууш ду тхан Кхиош–кхобучо (Дала) гечдан тхан гIалаташ тхаш хиларна дуьххьашхалгIа ийман диллинарш”
Оха Мусага хаам бира вехьеца: “Сан лешца буьйсана аравала‚ аьлла‚ баккъалла а, /ФирIавнан нах/ шуна тIаьхьабовлур болуш ма бу”
Бахийтира ФирIавно гIалашкахала гуламчаш
/Олуш/: “ХIорш-м (Исраилан кIентий) кIеззиг йолу цхьа ледара тоба яра
Баккъалла а, цара вайн дегнаш ма этIо
Баккъалла а, вай дерриге а сема хила дезаш ма ду”
Оха арабехира уьш бошмашкара а‚ шовданашкара а
Хазнашкара а‚ сийлахьчу меттигера а
Иштта Оха уьш ирсана делира Исраилан кIенташна
Уьш царна тIаьхьабевлира малх кхеташ
Шина тобанна вовший гича‚ Мусан накъосташа элира: “Баккъалла а, /ФирIавнан бIо/ вайна тIаьхьакхуьуш бу”
Цо (Мусас) элира: “ХIан-хIа! Баккъалла а, соьца сан Кхиош-кхобург ву‚ Цо нисвийр ву со”
Оха вехьеца хаийтира Мусага хьан Iаса тоха хIордах‚ аьлла. ТIаккха иза бекъабелира‚ хилира хIор дāкъа боккхачу ламанах тера
Оха гергабалира цига важаш а
Оха кIелхьарваьккхира Муса а‚ цуьнца верг а – берриге а
ТIаккъа Оха /хIорда/ бухабахийтира важа берш
Баккъалла а, цу чохь делил ду-кх. Ца хилира царах дукхахберш ийман диллина
Баккъалла а, хьан Кхиош-кхобург - Иза ву веза верг а‚ къинхетаме верг а
Дийца царна ИбрахIиман хабар
Цо ма аьллера шен дега а‚ шен къоме: “Стенна Iибадат деш ду шу?”
Цара элира: “Тхо Iибадат деш ду тхан жаршна (цIушна). Тхо лаьтта царна суждане дахна”
Цо элира: “Царна шу хозий аш кхойкхуш?
Я шуна пайда беш буй цара‚ я зен деш дуй?”
Цара элира: “Делахь а, тхуна карийра тхан дай иштта /гIуллакх/ деш”
Цо элира: “Шуна ца го‚ шу стенна Iибадат деш хилла‚
Шу а шун шира дай а?
ТIаккха уьш мостагIий бу-кх суна‚ Iаламийн Да воцург
Ша со кхоьллина волу‚ Цо нисвийр ву со
Иза ву суна даа а‚ мала а луш верг
Со цомгаш хилча‚ Цо со таво
Цо со волуьйтур ву‚ тIаккха денвийр ву
Иза ву суна чIогIа лууш верг Цо сан гIалаташ гечдойла бекхаман дийнахь
Со Кхиош-кхобуш волу сан Дела‚ ло суна хьекъалалла‚ со кхиаве дикачарах
Хилийталахь со хаза хьехавеш тIаьхьабогчаьргахь
Со хилийталахь ниIматийн ялсаманин ирсоьцучарах
Ахь гечделахь сан дена‚ баккъалла а, иза хили-кх тилабеллачарах
Сийсаза ма велахь со /Хьан таарца/ уьш денбийр болчу дийнахь,
Хьоло а‚ кIенташа а пайда бийр боцчу дийнахь
Ша цIенчу дагца Далла тIе веънарг воцчунна”
Ялсамане гергаялира /Делах/ кхоьручарна
Жоьжахати гайтира галабаьллачарна
Элира цаьрга: “Мичахь ю и шу шена Iибадат деш хилларг‚
Дела витина‚ шуна гIо дой цара? Я шайна гIо дой цара?”
Яххьашна тIе охьатухур бу цу чохь уьш а‚ галабаьлларш а‚
Иблисан массо а эскар а
Эр ду цара‚ шаьш цу чохь къуьйсуш болуш:
“ТаллахIи‚ тхо ма дара билгалчу тилар чохь‚
Оха шу нисдечу хенахь Iаламийн Деца
Тхо тила ма ца дина къинош диначара бен
Ма вац тхуна шапат дечарах цхьа а,
Дог цIена доттагI а
Тхо юха /дуьнена/ дохуьйтуш делхьара - тхо хир ма дара ийман диллнчарах”
Баккъалла а, цу чохь делил ма ду. Ца хилира царах дукхахберш муъмин нах
Баккъалла а, хьан Кхиош-кхобург - Иза ву веза верг а‚ къинхетаме верг а
Харцбира Нухьан къомо а элчанаш
Ма аьллера цаьрга церан вашас Нухьас: “Шу ца кхоьру /Делах/?
Баккъалла а, со шуна тешаме элча ма ву
Кхера Делах‚ суна муьтIахь а хила
Ас шуьга цунна тIехь мах ца боьху. Суна мах балар Iаламийн Дегахь бен дац
Кхера Делах‚ суна муьтIахь а хила!”
Цара элира: “Тхо муха теша хьох‚ хьуна тIаьхьахIиттина ма бу /тхох/ уггар бухабиснарш”
Цо элира: “Суна хаац, уьш хIун деш хилла
Церан хьесап сан Кхиош-кхобучунна тIехь ду‚ шуна хаалахь
Ас длелхор бац муъмин нах
Со билгала волу кхерамча бен вац”
Цара элира: “Хьо ца сацахь‚ хIай Нухь‚ хьо хир ма ву шайна тIе /оха/ тIулгаш биттинчарах”
Цо элира /Деле доьхуш /: “Сан Кхиош-кхобург‚ сан къомо со харц ма вина
Ахь кхиэл ехь суна а‚ царна а юккъехь‚ кIелхьарваккхалахь со а‚ муъмин нахах соьца мел верг а”
Оха кIелхьарваьккхира иза а‚ цуьнца мел верг дуьззинчу кемана чохь
ТIаккха Оха /хIорда/ буха- бахийтира биснарш
Баккъалла а, цу чохь делил ма ду. Ца хили-кх царах дукхахберш муъмин нах
Баккъалла а, хьан Кхиош-кхобург - Иза ма ву Ша веза верг а‚ къинхетаме верг а
Харцбира  Iадаша элчанаш
Цаьрга ма элира церан вашас ХIудас: “Шу ца кхоьру /Делах/?
Баккъалла а, со шуна тешаме элча ма ву
Шу кхера Делах‚ суна муьтIахь а хила
Ас ца боьху шуьга цунна тIехь мах. Суна мах балар Iаламийн Дена тIехь бен дац
Аш бо хIор айеллачу меттигехь гIирс /билгало еш лелачарна/  самукъадуьйлуш
Луьйцуш ду шу /бакхий/ гIирсаш,  шаьш гуттар лаьттар ду моьттуш
Шаьш тухуш, туху аш къинхетам боцуш
Шу кхера Делах‚ суна муьтIахь а хила
Шу кхера Ша шуна хуург шуна шортта деллачух
Цо шуна шортта делла даьхни а‚ кIентий а,
Бошмаш а‚ шовданаш а
Баккъалла а, со кхоьру шуна дезачу дийнан Iазапах”
Цара элира: “Цхьатерра ду тхуна, ахь хьехам бийчи а‚ я хьо хьехам бечарах ца хилчи а
ХIара хьалхалерачийн гIиллакх бен дац
Тхуна Iазап дийр долуш дац”
Цара иза харцвира‚ тIаккха Оха уьш хIаллакбира. Баккъалла а, цу чохь делил ма ду. Ца хили-кх царах дукхах берш муъмин нах
Баккъалла  а,  хьан  Кхиошкхобург  -  Иза  ву-кх  Ша  веза верг а‚ къинхетаме верг а
Харцбира Самудаша а элчанаш
Ма элира цаьрга церан вашас Салихьо: “Шу ца кхоьру?
Баккъалла а, со шуна тешаме элча ву
Кхера Делах‚ суна муьтIахь а хила
Ас ца боьху шуьга цунна тIехь мах. Суна мах балар Iаламийн Дена тIехь бен дац
Шу дуьтур долуш ду ткъа кхузахь шаьш долчахь (хкху дуьненахь гуттар ниаташкахь), кхерам а боцуш?
Бошмашкахь а‚ шовданашкахь а
Ялтанашкахь а‚ хурманашкахь а - шен стом хьена болчу
Аш туьсту лаьмнех цIенош курадовлуш
Кхералаш  Делах‚ суна муьтIахь а хилалаш
Шу муьтIахь ма хилалаш исрап деш болчеран омрана
Уьш бу лаьттахь боьханиг деш берш‚ диканиг ца до цара
Цара элира: “Баккъалла а, хьо шена нуьцкъала бозбуунчалла динчарах ву-кх
Хьо ма дац тхо санна адам а бен‚ дāладе делил, хьуо велахь бакълуьйчарах”
Цо элира: “ХIара эмкал ю. Цунна малар ду‚ шуна а малар ду билгалдинчу дийнахь
Ма кхеталаш цунах вониг дарца - тIаккха сийлахь деза долчу дийнан Iазапо схьалоьцур ду шу”
Цара цунна урс хьаькхира - уьш дохко бевлла Iуьйранга бевлира
Iазапо схьалецира уьш. Баккъалла а, цу чохь делил ма ду. Ца хили-кх царах дукхахберш муъмин нах
Баккъалла а, хьан Дела - Иза ву-кх Ша веза верг а‚ къинхетаме верг а
Харцбира ЛутIан къомо элчанаш
Ма элира цаьрга церан вашас ЛутIас: “Шу ца кхоьру?
Баккъалла а, со шуна тешаме элча ма ву
Шу кхералаш Делах‚ суна а муьтIахь хилалаш
Ас ца боьху шуьга цу тIехь цхьа а мах. Суна мах балар Iаламийн Дена тIехь бен дац
Шу оьху ткъа божаршна тIе массо а Iаламера?
Аш дIатесна дуьту шун Кхиош-кхобучо шайна кхоьллина хиллачу шун зударех(шайна шовкъ лахар). ХIаъ‚ шу ду-кх дозанах даьлла къам”
Цара элира: “Хьо ца сацахь‚ хIай ЛутI‚ хьо хилланне а хир ма ву арабаьхначарах”. (“Оха юьртара аравоккхур ву хьо”.)
Цо элира: “Баккъалла а, со шун Iамална чIогIа оьгIазбахначарах ву-кх
Со Кхиош-кхобург‚ кIелхIарваккхалахь со а‚ сан доьзал а цара дечух”
Оха кIелхьарваьккхира иза а‚ берриге а цуьнан доьзал а‚
Цхьа къена зуда йоцург бухабисинчарна юккъехь
ТIаккха бохийра Оха биснарш
Оха доьттира царна тIе догIа. Ма вон хилира шайна кхерам тесначеран  догIа!
Баккъалла а, цу чохь делил ду-кх. Ца хилира царах дукхах берш муъмин нах
Баккъалла а, хьан Кхиош-кхобург - Иза ву-кх ша веза верг а‚ къинхетаме верг а
Харцбира Айкатан дайша а элчанаш
Ма элира цаьрга ШуIайбас: “Шу ца кхоьру?
Баккъалла а, со шуна тешаме элча ма вуй
Шу кхералаш Делах‚ суна а муьтIахь хилалаш
Ас ца боьху шуьга цу тIехь цхьа а мах. Суна мах балар Iаламийн Дена тIехь бен дац
Нийса хилийталаш /терзан/ барам‚ шу ма хилалаш /терза/ эшочарах
Озалаш нийсачу терзанца
Аш ма эшаелаш нахана церан хIуманаш‚ ма лелалаш лаьтта тIехь боьханиг даржадеш
Шу кхералаш‚ Ша шу а‚ /шул/ хьалхалерачийн уммат а кхоьллинчух
Цара элира: “Хьо шайна бозбуунчалла диначарах ву-кх
Хьо а ма дац адам бен‚ тхо санна долу. Тхо тешна ма ду‚ хьо харцлуьчарах ву аьлла
Ахь егае тхуна кийсакаш стиглара‚ хьо велахь бакълуьйчарах”
Цо элира: “Сан Кхиош-кхобург дика хууш ву-кх аш дийриг”
ТIаккха цара иза харцвира‚ тIаккха уьш схьалецира IиндагIан дийнан Iазапо. Баккъалла а, иза хилира деза – доккхачу дийнан Iазап
Баккъалла а, цу чохь делил ма ду. Ца хилира-кх царах дукхах берш муъмин нах
Баккъалла а, хьан Кхиош-кхобург - Иза ву-кх веза верг а‚ къинхетаме верг а
Баккъалла а, иза /Къуръан/ - Iаламийн Дегара охьадоссар ду
Охьадоьссира цуьнца (Къуръанца) Тешаме Са
/Цо дийшира и хьуна/ хьан дагчохь /чгаллалц/ хьо хилийтархьама кхерам тосучарах
Билгалчу Iаьрбийн маттахь
Баккъалла а, иза хьалхахиллачеран жайний чохь а ду
Царна ца хилла-те делил и хууш хилар Исраилан кIентийн Iеламнахана?
Оха иза /Къуръан/ доссийна хиллехьара кхечу къаьмнийн цхьаболчаьрга‚
Цара иза царна доьшура дара - хир бацара уьш цунах а тешаш
Иштта диллира Оха и (Къуръан харцдар) къиношдечеран дегнашка
Тешар бац уьш цунах шайна лазаме долу Iазап галц
Иза догIур ду царна цIеххьана‚ шайна хаа ца луш
Цара тIаккха эр ду: “Вайна цхьа /кIеззиг/ хан ца ло /Iазап ца деш/?”
Тхан Iазапаца сихло уьш?
Хьуна ца гора Оха уьш шерашкахь /дуьненахь/ бāхийтича а…
ТIаккха деара цаьрга‚ шайца хир ду‚ аьлла‚ ваIда дина хилларг
КIелхьар ца бехира уьш /Делан Iазапах/ царна белла хиллачу бахамо
Оха хIаллак ца йира цхьа а юрт шена кхерамчаш боцуш
/Царна/ дагадайта. Тхо ца хилира зуламхой
Ца доьссира цуьнца шайтIанаш (шайтIанаша ца доссина и Къуръан, цхьаболчу керстанаша ма бохху)
Тарлуш дац царна (шайтIанашна вехьешца охьадисса)‚ царна ницкъ ца кхочу
Уьш /шайтIанаш маликашка/ ладогIарах дIасакъастийна ду
Ма кхайкха Делаца кхин деле - тIаккха хьо хир ву шайна Iазап дийрдолчарах
Ахь хьехам бе хьуна юххера гергарчаьрга
Хьан тIам охьабахийта муъмин нахах хьайна тIехьахIоьттинчарна (кIеда-мерза хила цаьрца)
Цара хьуна Iесалла яхь‚ ахь āла: “Со цIена ву-кх аш дечух”
Хьо тIетовжа Ша веза волчунна а‚ къинхетаме волчунна а
Шена хьо гуш волчунна хьо ирахIуттучу хенахь
Хьан дIасаидар а ду сужуд дечеран юккъехь
Баккъалла а, Иза ву-кх хозуш верг а‚ хууш верг а
Ас дуьйций шуна /хIай Маккан керстанаш/‚ шена тIе шайтIанаш дуссучух?
Уьш дуьссу хIор харцлуьчунна а‚ къинош дечунна а тIе
Цара /шайтIанаша маликашкара къайленаш/ хазар бозбуунчашка кхуьссу‚ царах дукхах берш харцлуьйш бу
Назманчаш - царна тIаьхьахIуьтту тилабелларш
Хьуна ца го уьш массо а буьйрахь дIасауьйдуш?
Цара дуьйцу шаьш ца дийриг
Ийман диллинарш‚ дика Iамалш йинарш‚ дуккха Дела хьехийнарш боцурш - царна гIо хилира шайна зулам динчул тIаьхьа. ТIаьхьа хуур ду зулам диначарна‚ муьлхачу хьовзарна шаьш тIехьовзур ду
ТIа-сūн. ХIорш ду Къуръанан – билгалчу жайнан  аяташ
Шаьш нийса некъ а‚ муъмин нахана кхаъ а хилла болу
Уьш бу шаьш ламаз а хIоттадеш‚ закат а луш‚  эхартах а шаьш /чг/ тешаш берш
Баккъалла а, эхартах ца тешаш берш – Оха хазйина царна шайн Iамалш, тккха уьш /шайн тилар чохь/ дIасауьйдуш бу
Уьш бу шайн /дуьненахь – байарца, йийсаре лийцарца/ чIогIа Iазап хир дерш, эхартахь уьш хир бу вуно тIех эшнарш
Баккъалла а, /хIай Мухьаммад/ хьуна /нуьцкъала а/ дуьйцуш ду Къуръан Ша хьукаме а‚ хууш а волчунгура
Мусас ма элира шен доьзале: 'Суна хааели-кх цIе‚ со шуна тIевогIур ву цунах цхьа хабар дахьаш‚ я ас шуна бахьар бу цхьа бēгаш болу кIогалг – шу дохдала мегара-кх'
Иза цига веъча‚ цуьнга кхайкхира: 'Декъала хили цIергахь верг а‚ цунна гонахь верг а‚ вонах цIена ву Дела – Iаламийн Да
ХIай Муса! Баккъалла а, Со веза волу, хьукаме волу Дела ву
Охьакхосса хьан Iаса'. Шена иза (Iаса) гича етталуш, текхарг санна‚ и (Муса) дIаведира‚ юха а ца вирзира. 'ХIай Муса! Ма кхера. Ца кхоьру Суна гергахь элчанаш
Зулам динарг а бен. ТIаккха цо ша динчу вонан метта диканиг дахь, – тIаккха баккъалла а, Со тх гечдийриг а‚ къинхетам бийриг а ву-кх
Хьан че долла хьан куьг – ахь схьадоккхур ду иза кIайделла, цхьа а хало а йоцуш‚ ФирIавне а‚ цуьнан къоме а долчу исс /Iаламатий/ чохь /цхьа Iаламат ду иза/. Баккъалла а, уьш хили песакх къам
Шайга гучудевлла Тхан аяташ деъча‚ цара элира: 'ХIара билгала бозбуунчалла ду!'
Зулам дарца а‚ куралла ярца а керстадира цара уьш‚ шаьш /дагца/ тешнехь а /уьш Делера хиларх/. Хьажал‚ муха хилла пасад хманаш (вон мел дерг) лелош болчеран тIаьхье?
Оха делира Давуде а‚ Сулеймане а Iилма. Цу шиммо элира: 'Хастам бу Далла‚ Ша тхо даздинчу дукха болчу Шен  тешаш болчу лешех'
Сулеймана ийцира Давудан ирс‚ цо элира: 'ХIай нах! Тхуна Iамийна олхазарийн мотт‚ тхуна делла массо а хIуманах /ниIматаш/. Баккъалла а, иза билгала дозалла ду-кх'
Гулдира Сулейманна   жинех а‚ адамех а‚ олхазарех а долу цуьнан эскар  тIаккха иза (эскар) дийкъира (могIаршкахь)
Уьш зингатийн боьрана тIе кхаьчча‚ элира /цхьана/ зингато: 'ХIай зингаташ! Чудовлалаш шайн баннашна‚ шу хьеша ма хьешахьара Сулеймана а‚ цуьнан эскаро а‚ шайна хаа ца луш'
Иза велакъежира цуьнан /зингатан/ дешах‚ элира: 'Сан Дела‚ Ахь суна таро лолахь хам бан Хьан ниIматана‚ Айхьа суна а‚ сан дена - нанна а делла долчу‚ Хьо шена реза волу дика Iамал ян а. Со дIатохалахь Хьан къинхетамца дикачу лешна юкъа'
Иза волавелира олхазарш лēха‚ тIаккха элира: 'Суна хIуттут хIунда ца го‚ я йоцучарах хили иза?
Ас данне а Iазап дийр ма ду цунна чIогIа Iазап‚ я ас хьакханне а урс хьокхур ма ду цунна‚ я суна /ша бехке цахиларан/ цхьа билгала делил дахьар ма ду цо'
Жимма хан ялийтина /еъначу хIуттуто/ элира: 'Суна хиира хьуна ца хиънарг‚ ас беана хьуна Сабаъара бакъболу хаам
Баккъалла а, суна карийна /цхьа/ зуда‚ ша царна тIехь паччахьалла деш йолу‚ цунна делла массо а хIуманах (паччахьалла‚ ниIмат‚ беркат‚ хазалла…), цуьнан сийлахь-йоккха Iарш а ю
Суна карийна иза а‚ цуьнан къам а сужуд деш малхана‚ Дела а витина. Хазйина царна шайтIано шайн Iамалш‚ цо дIатилина уьш /нийсачу/ некъах  уьш нис ца ло (уьш нийсачу новкъа ца хтту)
Цара сужуд хIунда ца до-те Далла‚ Ша Iорадоккхуш волчу хьулделларг стигланашкахь а‚ латтахь а‚ Шена хууш волчу аш къайладоккхург а‚ аш дIахьедориг а?
АллахI (ц йолу цхьа) Дела ву‚ кхин дела вац‚ Иза воцург‚ сийлахь-йоккхачу Iаршан Да ву/Иза/'
Цо (Сулеймана) элира: 'Вай хьовсур ду‚ бакъ лийна-те хьо‚ я хьо хилла-те харцлуьйчарах?
Хьада‚ хIара сан кехат эций дIагIо‚ царна хьалха кхосса иза‚ тIаккха царна юьстахдала‚ хьажа‚ цара хIун юхадерзадо'
Цо элира: 'ХIай‚ элийн тоба‚ баккъалла а, кхаьчна соьга сийлахь долу кехат
Баккъалла а, иза ду Сулейманера‚ цо /дуьйцу-кх/: 'Ша сов къинхетаме а‚ къинхетаме а волчу Делан цIарца
Шу лакхадовла ма гIерта сол‚ суна тIе дуьйла,  муьтхь а хилий (Дела цхьаъ веш)'
Цо (Билкъисо) элира: 'ХIай элийн тоба! Сацам бе суна сан гIуллакха тIехь. Со ца хилла-кх цхьа а гллакх хададеш‚   шуца дагайолуш бен'
Цара элира: 'Вай ницкъ болуш а ду‚ чIогIа хьуьнар долуш а ду‚ ткъа гIуллакх хьоьгахь ду-кх. Хьажахь ткъа‚ хIун омра до ахь -/оха кхочушдийр ду иза/'
Цо элира: 'Баккъалла а, паччахьаша шаьш юьртана чубаьхкича‚ йохайо иза‚ цуьнан охIлах сийлахь берш сийсазбоху цара. Иштта до цара
Баккъалла а, ас дохьуьйту царна (СулеймангIарна) совгIат‚ тIаккха хьожур ю‚ стенца юхабоьрзу бахийтинарш'
Иза (Билкъиса ваийтинарг) Сулейман волчу веъча‚ цо (Сулейманас) элира: 'Со даьхница хьоле во аш? Дала суна делларг дика ма ду Цо шуна деллачул а‚ делахь а, шу шайн совгIатаца даккхийдеш ду-кх
Юхаверза царна тIе‚ тхо догIур ду царна тIе эскарца‚ шеца уьш ларалур  боцчу‚ Оха арабохур бу уьш цу чуьра (шайн махкара) сийсаза хилла‚ уьш кIелбуьсур бу'
Цо (Сулеймана) элира: 'ХIай элийн тоба! Шух муьлха догIур дара суна тIе цуьнан (Билкъисан) Iарш яхьаш‚ уьш суна тIе бахкале муьтхь а хилла?'
Жинех уггар /нуьцкъала/ долчу Iифрито элира: 'Со догIур ду хьуна тIе цуьнца‚ хьо хьан меттигера хьалагIаттале. Со цу тIехь нуьцкъала а‚ тешаме а ду'
Шегахь жайнан Iилма долчо элира: 'Со вогIур ву хьуна тIе цуьнца‚ ахь бIаьрганегIар тохале'. Шена иза (Билкъисан  Iарш) гича‚ шена хьалхахь лаьтташ‚ цо (Сулеймана) элира: 'ХIара сан Кхиош-кхобучун дозаллах ду‚ Цо со зерхьама‚ баркалла олу ас я инкарло йо. Баркалла олучо  цо шен дуьхьа олуш ду‚ инкарло ечо  баккъалла а, сан Кхиош-кхобург хьал долуш а ву‚ сийлахь а ву'
Цо элира: 'Хийцам бе цуьнан Iарша тIехь‚ вай хьовсур‚ евзий цунна иза‚ я хир ю-те иза и ца евзачарах. '
Иза (Билкъис) еъча, элира /цуьнга/: 'Иштта юй хьан Iарш?' Цо элира: 'Иза йолчух тера ю хIара'. /Сулеймана элира шена Билкъисехь Iилма дуйла хиъначул тIаьхьа/: 'Тхуна Iилма деллера цунчул (Билкъисал) хьалха‚ тхо муьтIахь хилира /Далла/'
Иза (Билкъис) юхатуьйхира /цхьана Далла Iибадат дарах/ цо, Иза а витина, кхечунна Iибадат даро. Баккъалла а, иза ма яра ца тешачу къомах
Элира цуьнга: 'Чоьхьаяла гIалина!' Шена иза (гла)  гича‚ цунна моттаделира иза алссам хи ду‚ цо шен настарш гучуехира. Цо (Сулеймана) элира: 'Баккъалла а, иза гIала ю къегинчу аьнгалех йина'. Цо (Билкъисо) элира: 'Со Кхиош-кхобург‚ бакъалла а, ас зулам ма дина сайна. /Хнца/ муьтхь хили со Сулейманаца цхьана /цхьаъ волчу/ Далла  Iаламийн Дена'
Оха вахийтира Самудашка церан ваша Салихь‚ Далла Iибадат де‚ аьлла  уьш‚ ши тоба а хилла‚ къийса буьйлабелира
Цо элира: 'Хй сан къам‚ шу хIунда сихло вониг /дарца/ диканиг /дарал/ хьалха? Гечдар дехахьара аш Деле‚ шух къинхетам бан там бара'
Цара элира: 'Хьо а‚ хьоьца берш бахьанехь тхуна вон билгалонаш хааелла'. Цо элира: 'Шун дāкъа (диканиг я вониг) Далла гергахь ду. ХIаъ‚ шу ду-кх питане лоьцуш долу къам'
Цу гIалахь хиллера исс стаг‚ лаьттахь боьханиг даржадеш волу‚ диканиг а ца деш
Цара элира: 'Вовшашна дуйнаш баа Делаца‚ вай буьйсана войур ву иза а (Салихь)‚ цуьнан доьзал а‚ тIаккха эр вай цуьнан верасе: 'Тхо дацара цуьнан доьзал хIаллакхуьлучахь‚ тхо бакълуьйш ма ду'
Мекарло йира цара мекарлонца‚ Оха йира /церан мекарлонна дуьхьал/ мекарло мекарлонца‚ царна ца хаалуш
Хьажал‚ муха хилла церан мекарлонан тIаьхье: Оха этра уьш а‚ церан къам а  берриге а
ХIорш ду церан цIенош‚ доьхна лаьтташ‚ цара зулам дина хиларна. Баккъалла а, цу чохь делил ду-кх ша хууш долчу къомана
Оха кIелхьарбехира ийман диллина хилларш‚ шаьш /Делах/ кхоьруш хилларш
ЛутI а /вахийтира Оха шен къомана тIе/‚ цо шен къоме ма элира: 'Боьханиг леладо ткъа аш шайна гуш долуш? (И боьха хилар)
Шу оьху ткъа божарашна тIе безамца‚ зударий буьтий? ХIаъ‚ шу ду-кх жехIал къам'
Ца хилира цуьнан къоман дала жоп‚ шаьш āлар бен: 'Арабаха ЛутIан доьзал шайн юьртара. Баккъалла а, уьш ма бу цIанбала гIерташ болу нах'
Оха кIелхьарваьккхира иза а‚ цуьнан доьзал а‚ цуьнан /цхьа/ зуда йоцург  цуьнан кхоллам /запехь/ бухаюьсучарах хилийтира Оха
Оха доьттира царна тIе догIа  вон хилира шайна кхерам тесначарна догIа
Ахь āла /хIай Мухьаммад/: 'Хастам бу Далла‚ салам ду Цуьнан лешна‚ Цо хаьржина хиллачарна. И АллахДела тоьлу‚ я цара /Цуьнца/ лаьцна накъостий тоьлу?
Я мила ву Ша стигланаш а‚ латта а кхоьллинарг‚ шуна стиглара хи а даийтинарг? Оха ялийтина цуьнца (догIица) бошмаш‚ шайца хазалла а йолуш‚ аш ма долуьйтара дацара цуьнца (цу хица) дитт. Кхин дела ву /цу/  АллахIаца цхьана? ХIаъ‚ уьш ду къам‚ ша /Делаца кхиберш/ нисбеш
Я мила ву Ша латта хилийтинарг чIагIо хилла‚ юккъехула хин татолаш динарг‚ цу тIехь лаьмнаш динарг‚ шина хIорда юккъехь дуьхьало йинарг?  Кхин дела ву АллахIаца цхьана? ХIаъ‚ царах дукхахберш ца хууш бу-кх
Я мила ву Ша жоп луш верг шена гIело хиллачунна, цо Шега кхайкхича‚ и зулам дIадоккхуш верг‚ шу хуьлуьйтуш верг лаьттан дай? Кхин дела ву АллахIаца цхьана? Ма кIеззиг ойла йо-кх аш
Я мила ву Ша шу нисдеш верг аренан а‚ хIордан а боданашкахь‚ Ша мох бохуьйтуш верг кхаъ хилла /догIа дарна/ Шен къинхетамал хьалха? Кхин дела ву АллахIаца цхьана? Лакхавели Дела цара /Шеца/ накъост лацарх
Я мила ву Ша кхоллар долош верг‚ тIаккха иза карладоккхург‚ мила ву шуна рицкъ луш верг стиглара а‚ латтара а? Кхин дела ву АллахIаца цхьана? Ахь āла: 'Даладе шайн делил‚ шаьш хиллехь бакълуьйш'
Āла: 'Ца хаьа стиглахь волчунна а‚ лаьттахь волчунна а къайлахь дерг, Ша Дела воцчунна'. Царна хаалур дац, шаьш маца дендийр ду
ТIекхиъний церан хаарш эхартана? ХIаъ‚ уьш шеконехь бу цунах. ХIаъ‚ уьш цунах бIаьрса дайна бу
Элира цатешначара: 'Тхох а‚ тхан дайх а латта хилча‚ тхо арадохур долуш ду /кешнашкара/?
ЧIагIо йинера хIокхунца тхуна а‚ тхан дайшна а хьалха а. Иза-м хьалхалерачеран туьйранаш бен дац'
Ахь āла: 'Дсалела лаьттахула‚ хьовса‚ муха хилла къинош диначеран тIаьхье'
Ахь са ма гаттаде царна‚ ма хила халонехь цара ечу мекарлонех
Цара олу: 'Маца хир ю и ваIда, шу бакълуьйш хиллехь'
Ахь āла: 'Шуна тьхьадеъна хила тарло цхьацца аш сихдеш дерш'
Баккъалла а, хьо Кхиош-кхобург дозалла долуш ма ву нахана тIехь‚ делахь а, царах дукхахболчара баркалла ца олу-кх
Баккъалла а, хьо Кхиош-кхобург Ша хууш ву-кх церан дегнаша хьулдеш дерг а‚ цара дIахьедориг а
Дац цхьа а къайлаха дерг стиглахь а‚ лаьттахь а билгалчу жайна чохь /яздина/ долуш бен
Баккъалла а, хIокху Къуръано дуьйцу Исраилан кIенташна церан шена чохь хилпало йолчух дукхахдерш
Баккъалла а, иза нийса некъ бу‚ къинхетам а бу муъмин нахана
Баккъалла а, хьан Кхиош-кхобучо кхиэл йийр ю царна юккъехь Шен хьукамца. Иза веза верг а ву‚ хууш верг а ву
Хьо тIетовжа Далла. Баккъалла а, хьо билгалчу бакъдолчунна тIехь ма ву
Баккъалла а, ахь /хIумма а/ хозуьйтур дац беллачарна‚ ахь кхайкхар хозуьйтур дац къора болчарна, уьш юхабевла  дIабевдича
Хьо ма вац нисбеш верг бIаьрса доцурш шайн тиларх. Ахь хозуьйтур ду деккъа Тхан аятех тешаш болчарна – тIаккха уьш бу муьтхь берш
Царна дош тIедоьжча‚ Оха лаьттан кийрара схьадоккхур ду царна бежана‚ цо цаьрца къамел а деш, баккъалла а, нах Тхан аятех ца тешаш хилла, аьлла
/Ахь хьахаде/: оцу дийнахь Оха гулйийр ю хIор умматах Тхан аяташ харцдеш хиллачух тоба  уьш дIаса- нисбийр бу
ТIаккха уьш /хьесап дечу меттиге/ беъча‚ /Дала/ эр ду: 'Аш харцдира Сан аяташ? Шу ма дацара шайгахь /уьш харцдан/ Iилма долуш а‚ хIун Iамал еш хиллера шу?'
ТIедуьйжира царна тIе /Iазап бакъхиларан/ дош цара шайгара зулам далийтарна‚ уьш бист ца хуьлу
Царна ца го-те Оха хилийтина хилар буьйса‚ шайна чохь садаIан‚ де а серладаккха. Баккъалла а, цу чохь билгалонаш ма ю тешаш долчу къомана
Оцу дийнахь сур локхур ю  кхоьрур ву стигланашкахь мел верг а‚ лаьттахь мел верг а, Далла лиънарг воцург. Массо а Цунна тIе вогIур ву муьтхь а хилла
Хьуна гур ду лаьмнаш‚ хьуна шаьш Iуьллуш ду моьттуш  амма уьш дIасалелаш хир ду, мархаш санна  Делан кхоллар ду иза‚ Ша массо а хIуманна хьукам динчу. Баккъалла а, Иза аш дийриг дика хууш верг ву-кх
Дикачуьнца веънарг  цунна цул диканиг /ша деъначух/ хир ду‚ уьш кхерамах оцу дийнахь маьрша хир бу
Вочуьнца веънарг  юьхь цIарга ерзийна хир ю цуьнан. Аш еш хиллачу Iамалашца бен бекхам хир буй шуна?
Суна омра дина хIокха /Макка/ гIалин Дена Iибадат де аьлла‚ Ша иза хьарам йина йолчу‚ Цуьнан ду массо а хIума а. Суна омра дина со муьтхь хиллачарах хила‚ аьлла
Къуръан деша аьлла а‚ нисвелларг /цу КIуръана тIе/ иза нислуш ву шена. /Нах ийманах/ тилошболчуьнга ахь āла: 'Со кхерам тосучарах ву'
Ахь āла: 'Хастам бу Далла. Цо гойтур ду шуна Шен аяташ  тIаккха шуна уьш девзар ду. Хьан Кхиош-кхобург ма вац аш дийриг тидаме ца оьцуш'
ТIа-сūн-мūм
ХIорш ду хIуманаш билгалдечу жайнан аяташ
Оха дуьйцу хьуна Мусан а‚ ФирIавнан а хабарех цхьадерш бакъдолчуьнца тешачу къомана /пайда хилийтан/
Баккъалла а, ФирIавн вазвелира /Мисран/ лаьттахь‚ цуьнан нахах тобанаш йира цо‚ царах цхьа тоба гIелъеш. Цо байара церан кIентий‚ дийна буьтура церан зударий. Баккъалла а, иза хилира пасад хманаш (телхина мел дерг) лелочарах
Тхуна лиира шаьш лаьттахь гIелбина хиллачарах (Исраилан кнтех) къинхетам бан а‚ царах имамаш бан а‚ уьш ирс оьцурш бан а,
Уьш чIагIбан а лаьттахь, ФирIавна а‚ ХIаманна а‚ цу шиннан эскарна а гайта а уьш шех кхоьруш дерг
Оха хаам бира Мусан нене вакхаве иза‚ аьлла. Нагахь хьо кхерахь цунах (Мусана бохам хиларх)‚ ахь кхосса иза хIорда чу  кхера ма кхера‚ са ма гатде  Оха юхаверзор ву иза хьоьга‚ хуьлуьйтур ву иза элчанех
Иза схьаваьккхира /Нил хина чуьра/ ФирIавнан доьзало цунах шайна мостагI а‚ сингаттам а хилийта. Баккъалла а, ФирIавн а‚ ХIаман а‚ цу шиннан эскар а хилира глатбевларш
ФирIавнан зудчо элира: 'Суна а‚ хьуна а бIаьргийн марзо ю-кх! Ма ве иза‚ вайна пайда бан мега цо‚ я вай доьзалхо лоцур цунах  царна хаалуш дацара…/оцунах хиндерг/
Мусан ненан дог даьсса Iуьйренга делира. Иза гергаяра цуьнца гучуяла Оха цуьнан дог чIагIдина ца хиллехьара иза (Мусан нана) хилийтархьама /Делан ваIдих/ тешачарах
Цо элира цуьнан йише: 'Хьада‚ цунна тIаьхьагIо'. Иза хьоьжура цуьнга агIорхьара‚ царна хаа ца луш
Оха хьарам бира цунна и вакхон зударий хьалха. ТIаккха цо элира: 'Ас нисдой шу цIийнан охIлана тIе, шуна иза кхобург волчу‚ шаьш цунна хьехамчаш а хуьлуш'
ТIаккха Оха юхаверзира иза шен нене‚ цуьнан бIаьрг марзбала а‚ цо сагат ца дан а‚ цунна хаийтархьама а Делан ваIда хьакъ-бакъ хилар‚ делахь а, царах дукхахболчарна ца хаьа-кх
Иза (Муса) гметтахьттича‚ нисвелча‚ Оха цунна делира хьукам а‚ Iилма а. Иштта бекхам бо Оха дикачарна
Глина чоьхьавелира иза цуьнан нах гIовпал болчу хенахь. Цунна карийра цу чохь ши стаг вовшах леташ: хIара хIокхун тобанех‚ важа  хIокхун мостагIех. Цуьнга гIо дийхира цуьнан тобанех волчо цуьнан мостагIех волчунна тIехь. Мусас цунна буй туьйхира  цо иза чекхваьккхира. Цо (Мусас) элира: 'ХIара шайтIанан гIуллакхех ду. Баккъалла а, иза билгала тилавеш мостагI ду'
Цо (Мусас хьаставелла Деле) элира: 'Сан Кхиош-кхобушверг‚ ас сан дегIана зулам ма дина‚ гечдехьа суна'. Цо цунна гечдира. Баккъалла а, Иза тх гечдийриг а‚ къинхетаме верг а ву
Цо элира: 'Сан Кхиош-кхобург‚ Ахь суна ниIмат даларца сох цкъа а хир ма вац къиношдечарна гIоьнча'
Иза Iуьйранга велира глахь кхоьруш‚ сема хуьлуш. /Ша иштта лаьтташ/ селхана шега гIо дийхинарг шега мохь бетташ /гира цунна/. Мусас цуьнга элира: 'Баккъалла а, ма гуш-лаьтташ тилавелларг ву-кх хьо!'
ТIаккха шайн шиннан мостагI волчунна тоха цунна (Мусана) лиъча‚ цо элира: 'ХIай Муса‚ со вēн лууш ву-кх хьо‚ айхьа селхана стаг вēрах терра‚ хьо лууш ма вац лаьттахь ницкъ беш верг хилла /н а/ бен‚ хьо лууш ма вац /нахана юккъехь/ маслахьат дечарах хила'
Цхьа стаг веара гIалин йистера ведда‚ цо элира: 'ХIай Муса! /ГIалин/ дай дагабевла хьо вēн‚ аравалалахь /хIокху махкара/. Со хьуна хьехамбечарах ву'
Иза цигара (гIалара) аравелира кхоьруш‚ сема хуьлуш. Цо элира: 'Сан Кхиош-кхобург‚ кIелхьарваккхахь со зуламечу къомах'
Ша Мадйан агIоргахьа дIаволавелча‚ цо элира: 'Сан Кхиош-кхобучо со нисван мега нийсачу новкъа'
Мадйанан хинан коьрте дкхаьчча‚ цунна цигахь цхьа нах карийра хи малош /шайн бежнашна/. Цунна карийра царна тIехьахь лаьтташ ши зуда /шайн уьстагIий/ дIалоьхкуш /хина тIе ца дохуьйтуш/. Цо элира: 'ХIун бала бу шу-шиннан?' Цу шиммо элира: 'Оха ца маладо и Iуй чекх ца бевлича‚ ткъа тхан да  воккха стаг ву'
Цо хи малийра царна шинна (церан уьстагшна)‚ тIаккха дIавирзира IиндагIе‚ элира: 'Сан Кхиош-кхобург‚ со Ахь суна доссина диканиг оьшуш ма ву (меца ву)'
Цунна тIе еара цу шиннах цхьаъ‚ эхь хеташ йолаелла‚ цо элира: 'Сан дас хьо кхойкху хьуна мах балан ахь тхуна хи малорна'. Иза (Муса) цунна тIе веъча‚ цо цуьнга хабар дийцича‚ цо элира: 'Хьо ма кхера! Хьо кIелхьарваьлла зуламечу къомах'
Цу шиннах цхьаммо элира: 'Дада‚ мехах болх бан вита иза‚ ахь мехах болх бан вуьтур волчех уггар диканиг ву иза  нуьцкъала а‚ тешаме а ву'
Цо (ШуIайбс) элира: 'Суна лаьа хIокху сан шина йоIах цхьаъ хьоьга маре яла ахь суна болх барх борхI шарахь. Ахь итт шо кхочушдахь  и хьоьгара хир ду‚ хьуна хало ян лууш вац со. Хьуна карор ву со‚ Дала мукъалахь‚ дикачарах'
Цо (Мусас) элира: 'ХIара суна а‚ хьуна а юкъахь ду. Цу шиннах муьлхха зама ас кхочушъяхь‚ дов дийр дац соьца. И Дела вай олучунна тIехь векал ма ву'
Муса шен хан чекх а яьккхина,  шен доьзалца дIавоьдуш‚ цунна хааелира Тр ламанан агIорхьара цIе. Цо элира шен доьзале: 'Аш /кхузахь/ собар де‚ суна цIе хааелла‚ со ван мега шуна тIе цуьнгара цхьа хабар дахьаш‚ я цIерах цхьа хаьштиг дахьаш‚ шу дохдала мегара'
Иза цунна (цIарна) тIе веъча, кхийкхира тогIин аьтту агIорхьара беркате йолчу меттигехь долчу дитт долчуьра: 'Ва Муса! Баккъалла а, Со Дела ву‚ Iаламийн Да
Охьакхосса хьан Iаса!' Цунна иза гича етталуш, текхарг санна‚ иза дIаведира,  юха а ца воьрзуш. 'Ва Муса! Гергавола‚ ма кхера‚ хьо кхерам хир боцучарах ву
Хьан куьг че долла‚   /тккха схьаадаккха и/ - схьадер ду кIайн хилла цхьа а зен доцуш. ТIетаIаде /хьан аьтту куьг/ хьан /дагна/ т – ддер ду хьан /текхаргах/ кхерар. И шиъ билгало ю хьуна хьан Кхиош-кхобучуьнгара ФирIавне а‚ цуьнан элашка а. Баккъалла а, уьш хили-кх песакъ къам'
Цо элира: 'Сан Кхиош-кхобург‚ ас царах стаг ма вина‚ со кхоьру-кх цара со вēн
И сан ваша ХIарун‚ иза сол мелхо а говза ма ву маттаца‚ ваийтахь иза соьца гIоьнча хилла‚ со бакъхилар чIагIдийр дара цо. Баккъалла а, со кхоьру цара со харцварна'
Цо (Дала) элира: 'Оха чIагIвийр ву хьо хьан вешица‚ Оха хуьлуьйтур ю шуна шинна бакъо‚ шуна шинна тIекхочур бац уьш. Тхан аяташца шу шиъ а‚ шуна шинна тIаьхьа мел ваьзнарг тоьлур  ву'
Шайга веъча Муса Тхан билгалчу аяташца‚ цара элира: 'ХIара ма дац /наха/ кхоьллина бозбуунчалла бен‚ тхуна-м ца хезна оцунах тхан хьалхалерчу дайшкахь'
Элира ткъа Мусас: 'Сан Кхиош-кхобург ву-кх дика хууш Шегара нийсачу некъаца мила веана а‚ /дахаран/ хIусаман тIаьхье хьенан хир ю а. Баккъалла а, зуламхой баккхийбийр ма бац'
ФирIавнас элира: 'ХIай элий! Суна ца хиънера шуна со воцург /кхин/ дела. ЦIе латае суна‚ хIай ХIаман, поппарах (кибарчигаш йотта), тIаккха /лекха/ гIала е суна, со мега Мусан Далла тIекхача. Баккъалла а, суна иза хеташ ву харцлуьйчарах'
Куравелира иза а‚ цуьнан эскар а лаьттахь курабовла хьакъ боцуш‚ царна меттара шаьш Тхуна тIе юхадерзор а дац
Оха схьалецира иза а‚ цуьнан эскар а‚ тIаккха Оха кхоьссира уьш хIорда чу. Хьажал хьо‚ муха хилла зуламхойн тIаьхье!
Оха хилийтира царах /нах/ цIерга кхойкхуш имамаш. Къематдийнахь царна гIо дийр дац
Царна тIаьхьахьажийра Оха хIокху дуьненахь а неIалт‚ къематдийнахь уьш ма бу /Делан къинхетамах/лелхош генабаьхначарах
Хьалхалера тIаьхьенаш хIаллакйинчул тIаьхьа Оха делира Мусага жайна, ша нахана гуш долу делилаш а‚ нийса некъ а‚ къинхетам а хилла долу‚ цара дагадайта мегара-кх‚ аьлла
Хьо вацара /хй Мухьаммад/ малхбузен агIонгахь Оха Мусага гIуллакх сацадечу хенахь‚ хьо вацара /цигахь/ хиллачарах
Делахь а, Оха кхиира тIаьхьенаш‚ дахделира царна тIехь дахар. Хьо вацара лаьтташ Мадйан охIла юккъехь царна Тхан аяташ а дуьйцуш‚ делахь а, Тхо дара бохкуьйтурш /элчанаш/
Хьо вацара Тр ламанан агIонгахь Оха /Мусага/ кхийкхича‚ делахь а, хьан Кхиош-кхобучун къинхетамца /ваийтина хьо/ ахь кхерам тасан къомана‚ шена тIе хьол хьалха /цхьа а/ кхерамча ца веана долчу‚ цара ойла йийр яцара-те?
/Оха къурайшашка элча ца вахийтинехьара/ шайна бохам хилча шайн куьйгаша хьалха кечдийнарг бахьанехь‚ цара эр ма дара: 'Тхан Кхиош-кхобург! Ахь ваийтина хиллехьара тхоьга элча‚ тхо тIаьхьахIуттур ма дара Хьан аяташна‚ тхо хир ма дара тешачарах'
Шайга Тхоьгара бакъдерг деъча‚ цара элира: 'Цуьнга (Мухьаммад пайхамаре) делла хиллехьара Мусага делларг'. Ткъа цара харц ца дира Мусага делларг хьалха? Цара ма элира: 'Ши бозбуунчалла (Къуръан а‚ Таврат а)  ду, вовшашна гIо а деш'. Ма элира цара: 'Массох а ца теша /тхо/'
Ахь āла: 'Схьало Делера жайна, ша цу шиннал (Къуръанал а‚ Тавратал а) нийса а долуш‚ со цунна тIаьхьахIуттур ву, шу бакълуьйш хиллехь'
Цара хьуна жоп ца лахь‚ хьуна хаалахь уьш деккъа шайн дезаршна тIаьхьабевла буйла. Мила ву ткъа тиламе, Делера нийса некъ а боцуш, шен дезарна тIаьхьаваьллачул? Баккъалла а, Дала нис ца до зуламе къам
Оха кхачийра цаьрга дош тIеттIа, цара ойла йийр яцара-те?
Оха шайна цул (Къуръанал) хьалха жайна (Таврат, Инжил…) делларш  уьш цунах (Къуръанах) тешаш бу
Иза шайна дешча, цара элира: 'Тхо цунах тешна‚ баккъалла а, иза бакъдерг ду вайн Кхиош-кхобучунгара‚ тхо хилира цул хьалха бусалбанаш.'
Уьш  царна лур бу шайн мах шозза цара собар дарна а‚ цара вониг дикачуьнца духатухуш хиларна а‚ Оха шайна деллачу рицIкъех цара /диканна тхь/ харжаш ярна а
Шайна даьсса хабар хезча‚ цунах дIакъаьста уьш‚ олуш: 'Тхуна тхан Iамалш ю‚ шуна шайн Iамалш ю‚ салам хуьлда шуна‚ тхо ца гIерта жехIал нахана тIе'
Баккъалла а, ахь нисвийр вац хьайна везнарг‚ делахь а, Дала нисво Шена луург. Иза дика бевзаш ву нисбелларш
Цара (къурайшин тайпан наха) элира: 'Тхо нийсачу некъана тIаьхьахIиттича хьоьца цхьана‚ тхо тхан лаьттах дохур ма ду /кхечу Iаьрбаша/'. Оха чIагI ца йира ткъа царна тешаме хьарам‚ цига массо а хIуманан стоьмаш кхоьхьуш Тхоьгара рицкъ хилла? Делахь а, царах дукхах болчарна ца хаьа-кх
Мел хIаллакйира оха юрт‚ кураяьлла хилла йолу шен дахарехь. ХIорш ю церан гIишлош‚ /шайна чохь/ царал тIаьхьа кIеззиг бен /нах/ ца бехаш. Тхо хилира ирс оьцурш
Хьан Кхиош-кхобург ца хилира ярташ хIаллакйеш церан нахалахь элча ца вохуьйтуш‚ цо царна Тхан аяташ а доьшуш. Тхо ца хилира ярташ хIаллакйеш‚ церан бахархой зулам деш болуш бен
Шуна делла хIума  иза дуьненан дахаран /кззиг/ хма ду‚ цуьнан хазалла а ю-/чекхдер долуш а ду и дерриге а/. Далла гергахьдерг  дика а‚ мелхо а бухадуьссуш а ду. Шу хьекъале ца хуьлу /и диканиг а, бухадуьсург а харжа/?
Оха шеца /ялсамане гIур ву аьлла/ хаза ваIда йинарг, иза цунах кхиар а волуш, тера вуй ткъа Оха шена дуьненан дахаран хьал делла, тIаьхьа ша къематдийнахь /жоьжахате/ бахийтинчарах хир волчух?
Оцу дийнахь Цо цаьрга кхойкхур ду‚ олуш: 'Мичахь бу Сан накъостий‚ шуна Соьца хилла моьттуш хилла болу?'
Эр шайна тIехь /жоьжахате гIур бу аьлла/ дош бакъхиллачара: 'Тхо Кхиош-кхобург‚ хIорш бу оха тилинарш‚ оха уьш тилира тхаьш тиладарх терра. Тхо цIандели /царах/ Хьоьга /дерзарца/. Уьш ца хилла тхуна Iибадат деш'
Элира: 'Схьакхайкха шайн накъостий /шайна гIо дан/'. Цара кхайкхира цаьрга. Цара жоп ца делира царна‚ царна гира Iазап. /Ма лиира царна шаьш/ нийсачу новкъахь хиллехьара‚ аьлла!
Оцу дийнахь Цо цаьрга кхойкхур ду‚ олуш: 'ХIун жоп делира аш элчанашка?'
Iаьржа хир ду царна хабарш оцу дийнахь‚ цара вовшашка хIумма а хоьттур дац
Амма тōба динарг а‚ ийман диллинарг а‚ дика Iамал йинарг а  тарло иза хила баккхийбечарах
Хьан Кхиош-кхобучо кхуллу Шена луург‚ хоржа а хоржу. Дацара царна харжар. ЦIанвели Дела /массо а кхачамбацарех/‚ лакхавели Иза цара /Шеца/ накъост лацарх
Хьан Кхиош-кхобучунна хаьа‚ хIун дIахьулдина церан дегнаша‚ хIун цара дIахьедош ду
Иза АллахI-Дела ву‚ кхин дела вац Иза воцург. Цунна хастам бу хьалхарчахь а‚ тIаьхьарчахь а. Цуьнан ду хьукам а‚ Цунна тIе дIадерзор ду шу а
Ахь āла: 'Дийцал суна‚ Дала шуна буьйса хилийтинехьара гуттарена къематде кхаччалц‚ АллахI-Дела воцург муьлхачу дала шуна серло йоуьйтур яра? Шуна ца хозу-те?'
Ахь āла: 'Дийцал суна‚ Дала шуна де хилийтинехьара гуттарена къематде кхаччалц‚ АллахI-Дела воцург муьлхачу дала шуна буьйса йоуьйтур яра‚ аш шена чохь садоIуш? Шуна ца го-те?
Цуьнан къинхетамах ду-кх Цо шуна буьйса а‚ де а хилийтар аш шена чохь садаIа а‚ Цуьнан ниIмат лаха а  шу хила мегара баркалла олуш'
Оцу дийнахь цаьрга Цо кхойкхур ду‚ олуш: 'Мичахь бу Сан накъостий‚ шуна /шаьш Соьца/ хилла моьттуш болу?'
Оха схьаваьккхира хIор умматах теш‚ Оха элира: 'Схьадаладе шайн делилш'. Царна хиира бакъдерг Делан дуйла. Царах дIатилира цара /Цунна тIехь харц/ кхоьллина хилларг
Баккъалла а, Къāрýн вара Мусан къомах. Царна зулам дора цо. Оха еллера цунна хазнаш‚ шен догIанаш цо ницкъ болчу тобанца халла дсакхоьхьуш хилла йолу. Цуьнга ма элира цуьнан къомо: 'Хьо воккха ма ве. Баккъалла а, Далла ца беза баккхийбедаш берш
Ахь лаха хьуна Дала деллачохь эхартан цIа‚ диц ма де дуьненах хьан дāкъа а. Диканиг де‚ Дала хьуна диканиг ма ди. Ма гIерта лаьттахь пасад хIуманна тIе. Баккъалла а, Далла ца беза пасад хIума деш берш'
Цо (Къāрýна) элира: 'Иза (хьал‚ даьхни) суна делла соьгара Iилма бахьанехь'. Цунна ца хаьа-те Дала хIинцале мел /дуккха/ тIаьхьенаш хIаллакйина цул хьалха‚ цул ницкъаца мелхо а чIогIа йолуш‚ гулдарца (хьал‚ даьхни) мелхо а алсам йолуш. Шайн къинойх лаьцна хоьттур а дац къиношдечаьрга (Далла и дика хаьа дела)
Иза (Къāрýн) араваьлира шен къомана тIе шен хазаллехь. Дуьненан дахар дезачара элира: 'ЭхI! Тхуна делахьара Къāрýнна делларг! Баккъалла а, ма деза-доккха дāкъа долуш ву-кх иза!'
Шайна Iилма деллачара элира: 'Декъаза ма довла! Делан ял дика ю ийман диллинчунна а‚ дика Iамал йинчунна а. Иза дуьхьалкхетар ма яц собар диничарна а бен' /и хаза бекхам/
Оха латта бухавахийтира иза а‚ цуьнан цIа а. Ца хилира цунна цхьа а гIо деш тоба Далла дуьхьал‚ ца хилира иза а шена гIо дечарах
Цуьнан меттиг шайна селхана езаш берш бисира олуш: 'ОхI! Дала рицкъ даржош ду Шен лех Шена луучунна‚ барам а бо /кIеззиг луш/. Дала вайх къинхетам ца бинехьара‚ латта бухадахна хир дара вай а. ЭхI! Баккхий ца боь /Делах/ цатешарш'
И эхартан хIусам Оха хуьлуьйтур ю лаьттахь лакхалла а‚ пасад ца дезачарна. ТIаьхье /Делах/ кхоьручарна ю
Дикачуьнца веъначунна  цунна цул а диканиг ду. Вочуьнца веънарг  вонаш диначарна бекхам хир бац цара деш хилларг а бен
Баккъалла а, хьуна Къуръан тIе диллинчо хьо юхаверзор ма ву юхавоьрзучу меттиге. Ахь āла: 'Сан Кхиош-кхобучунна хаьа-кх нисчу новкъа веънарг а‚ билгалчу тиларчохь верг а'
Хьо ма вацара дог дохуш хьайга жайна даларе хьан Кхиош-кхобучуьнгара къинхетам хилла а бен. Хьо хиллане а ма хилалахь /Делах/ цатешачарна гIоьнча
Хьо духа ма тухийла Делан аятех уьш хьоьга доьссинчул тIаьхьа. Хьан Кхиош-кхобучуьнга кхайкха! Хьо хиллане а ма хилалахь /Делаца/ накъост лоцучарах (мушрикунех)
Ахь ма кхайкхалахь Делаца кхин деле. Кхин дела вац хьуна Иза бен. Массо а хIума хIаллакхир ю хьуна Цуьнан юьхь йоцург‚ Цуьнан ду хьукам‚ Цунна тIе юхадерзор долуш ду шу а
Алиф-лāм-мúм
Нахана моьттина-те шаьш дуьтур ду āла 'Оха ийман диллина'‚ шаьш питане ца луьйцуш?
Оха питане ма лаьцна царал хьалха хилларш а. Далла хууш ма бу хьуна бакълина хилларш а‚ Цунна хууш ма бу хьуна харцлуьйш берш а (Дала къастор бу ийманца бакъхилларш харцхиллачарал)
Вониг деш берш моьттуш бара-те шаьш Тхол хьалхадевр ду? Ма вон хьукам деш бу-кх уьш!
Милла хиллехь Далла дуьхьалкхетаре дог дохуш  Делан тоьхна хан йогIур йолуш ма ю! Иза хозуш верг а‚ хууш верг а ма ву!
Милла велахь а /Делан гIуллакхна тIехь/ къахьоьгуш  цо къахьоьгу шена. Баккъалла а, Дела ма вац Шен хьашташ долуш Iаламашкахь
Ийман диллина берш а‚ дика Iамал йинарш а  царах айдийр ма ду Оха церан вонаш‚ бекхам бийр ма бу Оха царна шаьш деш хиллачул а   хазōчуьнца
Оха весет дина адамна шен деца-ненаца дика хилар. Нагахь санна цу шиммо къахьегахь Соьца хьоьга накъост лацийтархьама‚ хьуна шеца цхьа а Iилма доцуш‚  тIаккха ахь цу шинга ла ма догIалахь! Суна тIе ду шун дIадерзар‚ тIаккха Ас шуьга дуьйцур ду аш деш хилларг
Ийман диллинарш а‚ дика Iамалш йинарш а  уьш бохуьйтур бу Оха дикачарна юкъа
Нахах бу шаьш олуш берш  /багахула/: 'Оха ийман диллина Деле'. Тккха Деле ийман диллар бахьанехь шайна   /цхьана нахера/ бохам хилча, цара лору нехан питна (бохам) Делан Iазапах тера. Хьан Кхиош-кхобучуьнгара толам беъча, цара олу: 'Баккъалла а, тхо шуьца ма дара'. Ткъа Дела вац дика хууш Iаламийн дегнашкахь дерг?
Банне а бевзаш бу хьуна Далла ийман диллинарш а‚ бевзаш бу хьуна Цунна мунепакъаш а (Дала гучудоккхур ду нахана церан а, вукхеран а хьал)
Цатешначара элира ийман диллинчаьрга: 'ТIаьхьахIитта тхан новкъа‚ оха хьур ду шун къинош'. Хьур ма дац цара церан къинойх цхьа а хIума. Баккъалла а, уьш харцлуьйш ма бу!
Цара хьур ма бу шайн моьхьаш а‚ /кхин/ моьхьаш а шайн моьхьашца. Цаьрга хоттур ма ду къематдийнахь цара /харц/ кхуллуш хиллачух
Оха вахийтира Нухь шен къомана тIе. Иза лаьттира царна юккъехь эзар шарахь шовзткъе итт шо ттоьхча‚ тIаккха уьш схьалецира тIовфано шаьш зуламхой хилла
Оха кIелхьарваьккхира иза а‚ кеманан дай а‚ хилийтира цунах Iаламашна делил
ИбрахIим а /вахийтира Оха шен къомана тIе/‚ цо ма элира шен къоме: 'Далла Iибидат де‚ Цунах кхера. Иза дика ду шуна, шу хууш хиллехь
Баккъалла а, шу Iибадат деш ду-кх Дела а витина жаршна‚ кхуллуш ду эладита. Баккъалла а, и Дела а витина аш Iибадат дечеран долахь ма дац шун рицкъ. Аш лаха Далла гергахь рицкъ‚ Цунна Iибадат де‚ Цунна баркалла а āла. Цунна тIе юхадерзор ду шу
Аш и харцдахь  харцдира шуна и халкъаша шул хьалха а. Элчанна тIехь-м ма дац билгала дIакхачор  бен'
Царна ца хиъна-те‚ муха кхуллу Дала кхоллар‚ тIаккха карладоккху иза. Баккъалла а, иза Далла атта ма ду
Ахь āла: 'Лела лаьттахула‚ хьажа‚ муха долийна Цо кхоллар‚ тIаккха Дала кхуьуьйту тIаьххьара кхолладалар (къематдийнахь халкъ юхадендар). Баккъалла а, Дела массо а хIуманна тIехь ницкъ кхочуш ма ву
Iазап до Цо Шена луучунна‚ къинхетам бо Шена луучух‚ Цунна тIе дIадерзор долуш ду шу а
Шу ма дац гIелдийр долуш /хIумма а/ лаьттахь а‚ стиглахь а. Ма вац шуна Дела воцург вали а‚ гIоьнча а.'
Делан аятех а‚ Цунна дуьхьалкхетарх а цатешнарш  цара дог диллина Сан къинхетамах‚ уьш бу шайна лазош долу Iазап хир дерш
Ца хилира цуьнан къоман жоп цара алар бен: 'Ве иза‚ я вагаве иза!' Оха кIелхьарваьккхира /ИбрахIим/ цIарах. Баккъалла а, цу чохь аяташ (делилаш) ма ду тешачу къомана
Цо (ИбрахIимо) элира: 'Баккъалла а, аш леци-кх Дела а витина жарш (цIуш) безам хилла вовший юккъехь дуьненан дахарехь. ТIаьхьа къематдийнахь шух цхьаболчара вукхарна керстадийр ма ду‚ цхьаболчара вукхарна неIалт эр ма ду‚ шун чугIойла цIе ма ю. Ма бац шуна цхьа а гIоьнчий'
Цунах тийшира ЛутI. Цо элира: 'Со дIакхелха сан Кхиош-кхобучуьнга‚ баккъалла а, Иза ву веза верг а‚ хьукаме верг а'
Оха велира цунна (ИбрахIимна) Исхьакъ а‚ ЯIкъуб а‚ хилийтира цуьнан зуьрретехь пайхамаралла а‚ жайна а, дIаелира цунна шен ял дуьненахь. Баккъалла а, иза эхартахь а дикачарах ма ву
ЛутI а /хьахаве/‚ цо ма элира шен къоме: 'Баккъалла а, аш дахьаш ма ду боьханиг‚ шеца Iаламех шул хьалха цхьа а ца ваьлларг
Шу доьду ткъа божаршна тIе‚ аш хеда ма бо ткъа некъ. Аш леладо шайн синкъерамехь ирчаниг.' Ца хилира цуьнан къоман жоп цара āлар бен: 'Дайта тхуна Делан Iазап‚ хьо хиллехь бакълуьйчарах'
Цо элира /Деле доьхуш/: 'Сан Кхиош-кхобург‚ Ахь гIо делахь суна пасад хIума лелочу къомана тIехь'
Тхан элчанаш баьхкича ИбрахIимна тIе кхаъца‚ цара элира: 'Баккъалла а, тхо ду хIокху юьртан нах хIаллакбан дохкуш. Баккъалла а, цуьнан нах хили зуламхой'
Цо (ИбрахIим пайхамара) элира: 'Ткъа царна юккъехь ЛутI ма вуй'. Цара элира: 'Тхо дика хууш ду цу чохь мила ву. Оха ваккханне а кIелхьарвоккхур ву иза а‚ цуьнан доьзал а‚ цуьнан зуда йоцург  иза хили /халлакхилла/ байначарах'
Тхан элчанаш баьхкича ЛутI волчу,  уьш бахьанехь пошме хилира иза‚ дог гатделира /кийрахь – уьш шен къоман боьхачу хIуманах ларбалур бац шена моттаделла/. Цара /шаьш Делан элчий дуй хаийтина/ элира: 'Хьо ма кхера‚ ахь сагат ма де. Баккъалла а, тхо ду хьо а, хьан доьзал а  кIелхьардохур дерш‚ хьан зуда йоцург  иза хили /хIаллакхилла/ байначарах
Баккъалла а, Оха доссор ду хIокху юьртан нахана тIе стиглара Iазап уьш песакх хиларна'
Оха дитира цунах билгала асар хьекъалечу нахана
Мадйане /вахийтира Оха/ церан ваша ШуIайб. Цо элира: 'ХIай сан къам‚ Далла Iибадат де‚ дог даха эхарчу дийне‚ ма даржаде лаьттахь пасад хIума'
Цара иза харцвира. Уьш схьалецира /латта/ластаро  тIаккха уьш Iуьйранга бевлира шайн цIеношкахь горабахана
Iадаш а‚ Самудаш а /хIаллакбира Оха/. Шуна гучуделира церан цIенош. Хазйира царна шайтIано шайн Iамалш‚ цо дIатилира уьш /нисчу/ некъах‚ уьш хиллехь а дика гуш
Къарун а‚ ФирIавн а‚ ХIаман а /хIаллакбира Оха/. Веара цаьрга Муса билгалонашца‚ куралла йира цара лаьттахь‚ уьш ца хилира хьалхабовлурш /Тхан Iазапах/
Массо а схьалецира Оха шен къица. Царах бу Оха шайна тIе чIогIа мох бахийтинарш а‚ царах бу мохь тохаро схьалийцинарш а‚ царах бу Оха шаьш лаьтта бухабахийтинарш а‚ царах бу Оха шаьш хина бухабахийтинарш а. Ца хилира Дела царна зулам деш‚ делахь а, шаьш хилира уьш шайна зулам деш
Дела воцург /кхин/ гIоьнчий лаьцначеран масал хIусам лаьцначу гезган масалх тера ду  баккъалла а, уггар ледара хIусам гезган хIусам ю-кх‚ уьш хууш хиллехь
Баккъалла а, Далла хууш ду, Ша а витина цара шега кхойкху хIума. Иза веза верг а ву‚ хьукаме верг а ву
ХIара масалш Оха даладо нахана. Церан ойла-м ца йо Iеламнаха бен
Дала кхоьллина стигланаш а‚ латта а бакъонца. Баккъалла а, цу чохь делил ду муъмин нахана
Ахь деша хьайга вехьеца даийтинчу жайнах‚ ламаз хIоттаде. Баккъалла а, ламазо духатуху боьханиг а‚ ирчаниг а. Дела хьехор мелхо а доккха ду. Дела хууш ву аш дийриг
Аш ма къийса жайнан охIланца уггар дикачуьнца бен царах зулам динарш боцучаьрца. Аш āла: 'Оха ийман дилли тхоьга доссинчуьнга а‚ шуьга доссинчуьнга а‚ Тхан Дела а‚ шун Дела а цхьаъ ву‚ тхо Цунна муьтIахь ду'
Иштта Оха доссира хьоьга жайна. Оха шайга жайна делларш цунах тешаш бу. ХIокхарах а (Iаьрбех) цунах тешаш верг ву. Тхан аятех ца тешаш бац керстанаш бен
Хьо вацара-май /хIай Мухьаммад/ цул хьалха (Къуръан доссале) цхьа а жайна доьшуш а‚ яздеш а хьан /аьтту/ куьйга  хиллехьара цу харцболчара шеко йийр ма яра
ХIаъ‚ уьш  кхеташ долу аяташ ду шайна Iилма деллачеран дегнашкахь долу. Тхан аятех ца тешаш бац зуламхой бен
Цара элира: 'Доьссинехьара цуьнга делилш шен Кхиош-кхобучуьнгара. Ахь āла: 'Делилш Делан ду‚ со билгала волу кхерамча ву'
Царна кхачо ца йо-те Оха хьоьга  шайна тIехь доьшуш долу жайна доссийна хиларо? Баккъалла а, цу чохь къинхетам а‚ хьехам а ма бу тешаш болчу нахана
Ахь āла: 'Кхачо йо суний  шуний юккъехь Дела теш хиларо. Цунна хаьа стигланашкахь а‚ лаьттахь а мел дерг. Харцдолчунна ийман диллинарш‚ Далла керстаналла динарш  уьш бу эшнарш'
Хьо сихво цара Iазап даийтарехь. Тоьхна хан ца хиллехьара,  цаьрга догIур дара и Iазап‚ цаьрга данне а догIур ду иза цIеххьана, царна хаа ца луш
Хьо сихво цара Iазап даийтарехь  амма жоьжахати го бийр болуш ма ю цатешачарна
Оцу дийнахь Iазапо хьулбийр бу уьш шайна тIехула а‚ шайн когий бухахула а. Цо эр ду: 'Iовша шаьш деш хилларг!'
ХIай Сан ийман диллина леш! Сан латта шортта ду‚ /деккъа/ Суна Iибадат дейша
Хр сино валар Iовшур ду. ТIаккха Тхуна тIе шу юхадерзор ду
Ийман диллинарш‚ дика Iамалаш йинарш  уьш чуховжор бу Оха ялсаманера цIеношка‚ шайна бухахула хиш оьхуш долчу‚ цу чохь уьш гуттар хир бу  дика ял ю иза Iамал йиначеран‚
Шаьш собар дина болчу‚ шайн Кхиош-кхобучунна тIе тевжаш болчу
Мел дийнат ду шен рицкъ ца хьош  Дала рицкъ ло цунна а‚ шуна а. Иза хозуш верг а ву‚ хууш верг а ву
Ахь цаьрга хаьттича‚ хьан кхоьллина стигланаш а‚ лаьтта а‚ хьан болх бойтуш бу малхе а‚ батте а‚ аьлла‚ цара аланне а эр ду хьуна: 'Дала'. Ткъа муха Iехийна /дIахьовзийна/ уьш /бакъдолчух/!
Дала шортта ло рицкъ Шен лех Шена луучунна‚ Цо барам а бо цунна /кIеззиг луш/. Баккъалла а, Дела массо а хIума хууш верг ву
Ахь цаьрга хаьттича‚ хьан доссош дара стиглара хи‚ цуьнца латта дендина и деллачул тIаьхьа, аьлла‚ цара аланне а эр ду хьуна: 'Дала'. Ахь āла: 'Хастам бу Далла'. ХIаъ‚ царах дукхахберш кхеташ бац
ХIара дуьненан дахар-м дац  эрна хан яйар а‚  ловзар а бен. Баккъалла а, эхартан цIа  иза ду дахар,  уьш хууш хиллехь!
Шаьш кемана тIе хиъча, цара Деле кхойкху, шаьш Цунна дин цIандеш. Цо уьш аренга кIелхьарбаьхча, цара /Цуьнца/ накъост лоцу
Керстадархьама Оха шайн делларг‚ зовкх хьегархьама а. ТIаьхьа хуур ду царна
Царна ца го-те‚ Оха ма йина Хьарам кхерам боцуш (тешаме)‚ ткъа царна (Маккан бахархойн) гонахь /йолчу кхечу ярташкахь/ нах луьйцуш (зуламаш деш)? Ткъа харцдолчух теша уьш‚ Делан ниIмат керстадо?
Мила ву вуно зуламе Далла тIехь харцдерг кхуллучул‚ я бакъдерг, шега и деъначул тIаьхьа,  харцдеш волчул? Ткъа жоьжахатина чохь /Iан/ меттиг яц керстанашна?
Тхайгахь къахьегнарш  уьш нисбийр бу Оха Тхан некъана тIе. Баккъалла а, Дела ву-кх дикачаьрца
Алиф-лāм-мúм
Эшинера румой /парисаша/,
Лаьттана (шайн махкана)  мелхо а гергахь. Уьш шайн эшарал тIаьхьа тоьлур болуш бу
Цхьа масийтта шарах. Делан ду гIуллакх хьалха а‚ тIаьхьа а. Оцу дийнахь хазахетар ду муъманахана
Делан гIоьнца. Цо гIо до Шена луучунна. Иза веза верг а‚ къинхетаме верг а ву
Делан ваIда ю. Дала йоха ца йо Шен ваIда‚ делахь а, нахах дукхах- болчарна ца хаьа-кх
Царна хаьа дуьненан дахарах гучахь дерг‚ эхартах уьш гIовпал бу
Цара ойла ца йо-те шайх? Дала ца кхоьллина стигланаш а‚ латта а‚ цу шиннан юккъехь мел дерг а бакъонца а‚ цхьана тоьхна ханна а бен. Баккъалла а, нахах дукхаберш шайн Кхиош-кхобучунна дуьхьалкхетар керстадеш бу-кх
Уьш лелаш бац лаьттахула‚ ца хьоьжу-те‚ муха хилла царал хьалха хиллачеран тIаьхье? Уьш царал чIогIо ма бара ницкъаца‚ цара асар ма дитина лаьттахь‚ бāха ма баьхна цу тIехь уьш баьхначул дукхō‚ цаьрга ма баьхкира шайн элчанаш билгалонашца. Дела вацара царна зулам деш‚ делахь а, уьш шаьш хилира /шайна/ зулам деш
ТIаккха вóн диначеран тIаьхье ирчаниг хилира цара Делан аяташ харцдарна‚ уьш царах ца бēшаш хиларна
Дала ддоладо кхоллар‚ тIаккха Цо иза карладоккху‚ тIаккха шу Цунна тIе юхадерзор а ду
Сахьт хIоьттинчу дийнахь совцур бу къиношдинарш догдиллина /шайна къийса хIума доцуш/
Ца хилира царна шайн накъостех шапаIат деш берш‚ уьш хилира  шаьш /Дела а витина лийцина хилла/ накъостий хнца керстабеш
Сахьт хIоьттинчу дийнахь  оцу дийнахь уьш бекъалур бу
Ийман диллинарш‚ дика Iамалш йинарш  царна /ялсаманин/ бошмашкахь хазахоьтуьйтур ду (там бийр бу)
Цатешнарш а‚ Тхан аяташ а‚ эхартана  дуьхьалкхетар а харцдинарш а  уьш Iазапна чохь /гуттар лаьтташ/ хир бу
Тасбахь де Далла (ламаз де Цунна) шу суьйренга девлича а‚ шу Iуьйранга гIевтича а,
Цунна хастам бу стигланашкахь а‚ лаьттахь а‚ малхбузехь а‚ аш делкъаюкъ хилийтинчу хенахь а /де ламазаш/
Цо схьавоккху дийнаверг веллачух‚ велларг а схьавоккху дийначух‚ дендолуьйту латта и деллачул тIаьхьа. Иштта шу а схьадохур ду /кешнашкара къематдийнахь/
Цуьнан делилех ду Цо шу кхоллар поппарах‚ тIаккха шу адамаш хилла даьржаш
Цуьнан делилех ду Цо шуна шух шайх зударий кхоллар шу цаьрца /паргIат/ дāха. Цо хилийтина шуна юккъехь безам а‚ къинхетам а. Баккъалла а, цу чохь делилш ду-кх ойлаечу нахана
Цуьнан делилех ду стигланаш а‚ латта а кхоллар‚ шун меттанаш а‚ беснаш а хийцадалар. Баккъалла а, цу чохь делилш ма ду Iаламашна
Цуьнан делилех ю шун наб буьйсана а‚ дийнахь а‚ Цуьнан къинхетамах аш /бāхам/ лахар а. Баккъалла а, цу чохь делилш ма ду ладугIучу нахана
Цуьнан делилех ду Цо шуьга тIкъес гайтар кхерамца а‚ /догIа даре/ догдахарца а. Цо доссадо стиглара хи‚ цуьнца дендолуьйту латта и деллачул тIаьхьа. Баккъалла а, цу чохь делилш ма ду хьекъалечу нахана
Цуьнан делилех ду стигал а‚ латта а Цуьнан омраца хIоьттина Iар. ТIаьхьа Цо шуьга кхийкхича лаьттара схьакхайкхарца, шу /кешний чуьра/ арадовлур ду /къематдийнахь/
Цуьнан ду стигланашкахь а‚ лаьттахь а мел дерг. Массо а Цунна муьтIахь а бу
Иза ву /хIума/ кхоллар ддолош верг  тIаккха Цо иза карладоккху. Иза Цунна аттō ду. Цуьнан вунō лекха масал ду стигланашкахь а‚ лаьттахь а. Иза  веза верг а‚ хьукаме верг а ву
Цо шуна масал далийна шух шайх: шуна буй Оха шуна деллачу рицIкъехь шун аьтту куьйгаша доладиначарах накъостий, шу цу чохь цхьанийсса а долуш‚ шу царах кхоьруш (царна вон хIума хиларна), шайна /хиларх/ кхераре терра? Иштта къастадо Оха аяташ хьекъалечу нахана
ХIаъ‚ зулам динарш тIаьхьахIиттира шайн дезаршна цхьа а Iилма доцуш. Хьан нисвийр ву-те Дала тилавала витийнарг? Ма вац царна цхьа а гIоьнчех (гьнча)!
Ахь хIоттае хьан юьхь /Делан/ дина тIе, цIена дин дерг а хилий. Делан кхоллар ду иза, Цо Шена тIехь нах а кхоьллина долу. Хийцам бац Делан кхолларан. Иза мехала дин ду‚ делахь а, нахах дукхахболчарна ца хаьа-кх
Цунна тIедоьрзуш /хилалаш тōба дарца/‚ Цунах кхералаш‚ ламаз хIоттаделаш‚ шу ма хилалаш мушрикунех
Шайн дин декъна тобанаш хиллачарах а /ма хилалаш шу/. Массо а тоба шегахь долчух яккхийедаш ю
Нах цхьана зено схьалаьцча, цара шайн Кхиош-кхобучуьнга кхойкху‚ Цунна тIебуьрзий‚ тIаккха Цо цаьрга Шегара къинхетам Iовшийтича,  царах цхьана декъо шен Кхиош-кхобучуьнца накъост лоцу
Оха шайна делларг керстадархьама. Зовкх хьега! ТIаьхьа хуур ду шуна
Оха цаьрга тешалла доссийна‚ цо дуьйцуш цара шех накъост лоцуш хиллачух?
Оха нахе къинхетам Iовшитича‚ уьш цунах баккхийбоь. Ткъа царах вониг кхиъча шайн куьйгаша хьалхадаьккхинчуьнца,  цара дог дуьллу /Делан къинхетамах/
Царна ца го-те Дала рицкъ даржадо Шена луучунна‚ барам а бо /кIеззиг луш/. Баккъалла а, цу чохь делилш ду-кх тешаш болчу нахана
ДIало гергарчунна шен хьакъ‚ мискачунна а‚ новкъахь волчунна а /шен хьакъ/. Иза  дика ду Делан юьхь езачарна. Уьш бу баккхийбийр берш
Аш делла долу риба нехан бахамехь кхиархьама  ца кхиа Далла гергахь. Аш делла долу закат Делан юьхь езаш /алссам кхиа Далла гергахь/  уьш бу алссам ял хилларш
Дела ву шу кхоьллинарг‚ тIаккха шуна рицкъ делларг  тIаккха шу долуьйтуш верг‚ тIаккха шу дендеш верг. Шун накъостех вуй ша цунах хIума (и саннарг) деш верг? Цнвели Иза /массо а кхачамбацарех/,  лакхавели цара накъост лацарх
Боьханиг гучудели аренгахь а‚ хIорда чохь а нехан куьйгаша гулдинчуьнца‚ /Дала/ шаьш динчух цхьадерш  Iовшийта мега /цаьрга/. Уьш юхабоьрзур бац-те /вониг дечух Далла тIе/?
Ахь āла: 'Шу лела лаьттахула‚ хьовсал‚ муха хилла шул хьалха хиллачеран тIаьхье. Царах дукхах- берш /Делаца/ накъост лоцурш ма хилла
Ахь хIоттае хьан юьхь мехалчу дин т шена Делера духатохар доцу /къемат/де дале хьалха. Оцу дийнахь уьш бекъалур бу
/Делан дин/ керстадинарг  цунна шена ду шен керстаналла. Дика Iамал йинарг  цара шаьш шайна /ялсаманехь хIусамаш/ кечйо‚
Ийман диллинчара а‚ дика Iамалш йиначара а Цуьнан къинхетамах ял эцархьама. Баккъалла а, Цунна ца беза /Делах/ цатешарш
Цуьнан аятех ду Цо мехаш даийтар кхаьънаш хилла шуьга Iовшийтархьама Шен къинхетамах‚ кема лелийтархьама Шен омраца‚ шуьга лахийтархьама Цуьнан комаьршаллах‚ шуьга /Цунна/ баркалла алийта а
Оха бахийтира хьол хьалха а элчанаш шайн къомана тIе‚ уьш беара цаьрга билгалонашца‚ Оха чIир ийцира къинош диначаьргара. Тхуна тIехь хьакъ хилла муъмин нахана гIо дар
Дела ву Ша мехаш доуьйтург‚ цо хьейо марха‚ Цо иза яржайо стиглахь Шена ма луу‚ Цо цунах кийсакаш хуьлуьйту. Хьуна го догIа схьадолуш цунна юккъехула. Цо иза кхиича Шен лех Шена луучарна  царна хазахета /догIа деъча/
Цул хьалха иза шайна тIе доссале уьш хиллехь а дог диллина
Хьажал Делан къинхетаман тIаьхьенашка: муха дендо Цо латта и деллачул тIаьхьа. Баккъалла а, Иза белларш денбийриг ву. Иза массо а хIумана тIехь ницкъ кхочуш берг ву
Оха баийтинехьара мох‚ тIаккха царна иза (лаьттахь схьадолуш дерг) мажделла гича‚ цул тIаьхьа а уьш лаьттара ма бара ца тешаш
Баккъалла а, ахь хозуьйтур дац беллачаьрга‚ ахь хозуьйтур дац къорачаьрга кхайкхар, уьш юхарбевлича
Хьо ма вац нисбийр болуш бIаьрсадоцурш шайн тиларах. Ахь хозуьйтур ду деккъа Тхан аятех тешачаьрга, шаьш /Далла/ муьтхь а болуш
Дела ву шу кхоьллинарг  ледараллах (тIадамах)‚ тIаккха Цо хилийтина ледараллал тIаьхьа ницкъ (къоналла)‚ тIаккха хилийтина ницкъал тIаьхьа ледаралла (къаналла)‚ къоьжа чоьш а. Цо кхуллу Шена луург. Иза хууш верг а ву‚ ницкъ кхочург а ву
Сахьт хIоьттиначу дийнахь дуйнаш буур бу къинош диначара шаьш сахьтехь а ца лаьттина бохуш /дуьненахь къинош деш/. Иштта Iехийна хилла-кх уьш!
Iилма а‚ ийман а шайна деллачара элира: 'Шу лаьттира Делан жайна чохь дендаларан де далц. ХIара ду дендаларан де‚ делахь а, шу ца хууш хили-кх'
Оцу дийнахь пайда бийр бац зулам диначарна шайн Iуьзарша‚ бехказадовлар а доьхур дац цаьрга
Оха далийна нахана хIокху Къуръан чохь массо а масал. Хьо цаьрга веъча цхьана аятаца‚ эр ма ду цатешачара: 'Шу ма дац /бакъдерг/ дохийнарш а бен'
Иштта мухIар туху Дала цахуучеран дегнашка
Ахь собар де! Баккъалла а, Делан ваIда бакъ ю хьуна. Хьо атта ма хетийла цатешначарна /собарах ма валалахь/
Алиф-лāм-мūм
ХIорш хьукаме долчу жайнан аяташ ду
Шаьш нийса некъ а‚ къинхетам а хилла долу диканиг дечарна
Уьш бу шаьш ламаз хIоттош‚ закат луш‚ эхартах уьш  /шеко йоццуш/ тешаш бу
Уьш шайн Кхиош-кхобучуьнгара нийсачу новкъахь бу. Уьш бу баккхийбийраш
Нахах ву шегахь Iилма доцуш даьсса (пайда боцу) хабар оьцуш (дуьйцуш) верг Делан некъах /нах/ тилорхьама‚ сийсазбой схьалоцу цо иза /Делан некъ/. Уьш (и саннарш)  царна сийсаза долу Iазап ду
Шена Тхан аяташ доьшуш, кураваьлла дIавирзи иза‚ шена уьш ца хезча санна‚ шен лергашкахь къоралла ерг санна. Ахь цунна кхаъ баккха лазош долчу Iазапца
Баккъалла а, ийман диллинарш а‚ дика Iамалш йинарш а  царна ниатийн /ялсаманин/ бошмаш ю
Уьш цу чохь гуттар лаьттар бу. Делан бакъ хилла йолу ваIда ю иза. Иза веза верг а ву‚ хьукам /нийса деш/ верг а ву
Цо кхоьллира стигланаш шуна ша гуш цхьа а бIогIам боцуш. Лаьттахула лаьмнаш кхиссира Цо и шуьца ца лестийтархьама‚ даржийна Цо цигахь массо а дийнат (са долу хIума). Оха доссийра стиглара  хи‚ Оха кхиийра цу чохь (лаьттахь) хIор беркате шишша /орамат/
Иза Делан кхоллар ду. ХIинца аш Соьга гайтал‚ хIун кхоьллина Иза воцчо. ХIаъ‚ зуламхой билгалчу тилар чохь бу-кх!
Оха /хьалха/ деллера Лукъманна хьекъалалла: 'Далла шукур де. Шукур дечо  шена шукур деш ду.  /Дин/керстадеш верг  Дела хьал долуш а ву‚ хастаме а ву'
Хьахаде! Лукъмана элира шен кIанте‚ ша цунна хьехар деш: 'ХIай сан кIаьтиг‚ ахь Делаца накъост ма лацалахь. /Делаца/ накъост лацар  /инзаре/ доккха зулам ду'
Оха весет дина адамна шен деца-ненаца /дика хилар/: шен нанас /кийрахь/ лелийна иза гIелъяларна тIе а гIелъяларца‚ цуьнан /ненах дакхорах/  къастар  ши шо дуьзча ду. Шукур де Суна а‚ хьан дена-нанна а. Суна т ду /массеран а / дIадерзар
Нагахь санна цу шиммо къахьегахь ахь Соьца накъост лацарна тIехь хьуна шеца Iилма доцучуьнца,  тIаккха ахь цу шинга ла ма догIалахь. Накъосталла де царна шинна дуьненахь дикчу хIуманна тIехь. Хьо тIаьхьаваза Суна тIевирзиначун новкъа. ТIаккха Суна тIе ду шун ддерзар. Ас дуьйцур ду шуна аш деш хилларг
ХIай сан кIаьтиг‚ и (вониг) хилахь а цхьа жимма кIоллан буьртигал я тархахь (чарчохь)‚ я стигланашкахь‚ я лаьттахь а  иза а схьадоккху Дала. Баккъалла а, Дела тIех кхетаме верг а ву‚ сов дика хууш верг а ву
ХIай сан кIаьтиг‚ хIоттаде ламаз‚ диканиг /нахана/ омра де‚ вочух /нах/ духатоха‚ собар де хьайх хьакхаделлачунна тIехь. Иза гIуллакхийн чIогIаллах ду
/Куралла еш, ца вешаш/ хьан юьхь ма сеттае нахана‚ ма лела лаьттахула кура. Баккъалла а, Далла ца  веза массо а кура верг а‚ везаведарг а
Юкъанаккъара де хьан болар‚ аз а лагIде хьан. Аьзнех уггар ирчаниг виран аз ду'
Шуна ца хиъна-те‚ Дала шуна болх бойтуш хилар стигланашкахь а‚ лаьттахь а мел долчуьнга‚ Цо шуна шортта делла Шен ниIматаш‚ гуш дерш а‚ хьуламехь дерш а? Нахах ву ша Делехь къуьйсуш верг цхьа а Iилма доцуш‚ нийса некъ боцуш‚ нуре жайна доцуш
Шайга аьлча: 'ТIаьхьахIитта Дала доссийначунна'‚ цара эли: 'ХIан-хIа‚ тхо тIаьхьахIуьтту тхуна шена тIехь тхан дай карийначунна'. Я шайтIа хилчи а цаьрга кхойкхуш жоьжахатин Iазапе?
Шен юьхь Далла муьтIахь еш верг, дика а хилла  цо схьалецна чIогIа уьйр‚ Деле ю гIуллакхийн чакхе
Керстаналла динарг  хьо сингаттаме ма войла цуьнан керстаналло. Тхоьга ду церан ддерзар‚ Оха дуьйцур ду цаьрга цара динарг. Баккъалла а, Дела хууш ву дегнашкахь дерг
Оха пайда оьцуьйтур бу цаьрга цхьа кIеззиг, тIаккха Оха дийр ду  царна ирча Iазап
Ахь цаьрга хаьттича‚ хьан кхоьллина стигланаш а‚ латта а‚ аьлла‚ цара эр ма ду: 'Дала'. Ахь āла: 'Хастам бу Далла'. ХIаъ‚ царах дукхахберш хууш бац
Делан ду стигланашкахь а‚ лаьттахь а мел дерг. Баккъалла а, Дела  Иза ву хьал долуш верг а‚ хастаме верг а
Лаьттахь мел долчу диттах къоламаш хилча‚ ткъа хIордана шел тIаьхьа ворхI хIордо гIо а дича /шекъа а хилла/  кхачалур ма дацара Делан дешнаш. Баккъалла а, Дела веза верг а‚ хьукам /нийса деш/ верг а ву
Шу кхоллар а‚ шу юхадендар а цхьа садаIар санна а бен дац /Далла/. Баккъалла а, Дела хозуш верг а ву‚ гуш верг а ву
Хьуна ца хаьа‚ Дала буьйса денна чу яло‚ де буьйсанна чу дало‚ болх бойтуш бу малхе а‚ батте а‚ массо а дIасалелаш ю шен тоьхна хан тIекхаччалц‚ и Дела аш дийриг дика хууш хилар а /ца хаьа шуна/?
Иза ду И Дела Ша бакъдерг хилар‚ ткъа цара, Иза а витина, шега кхойкхург харцдерг хилар‚ Дела  Иза лекха верг а‚ воккха верг а хилар а /ду иза/
Хьуна ца го кема, дIасалелаш хIорда чохь Делан ниIматаца Цо шуьга гайтархьама Шен аятех /аяташ/. Баккъалла а, цу чохь аяташ ду массо а собаре волчунна а‚ шукур деш волчунна а
Шаьш толгIано хьулбича‚ рагIус санна‚ цара Деле кхойкху, Цунна дин а цIандеш. Цо уьш аренга кIелхьарбаьхча,  царах юкъанаккъара верг а ву (керстаналлина а‚ ийманна а юккъехь)‚ /керстаналлина тIехь сеццарг а ву/. Тхан аяташ керстадийр ма дац массо а тешнабехк бечо а‚ /Делан ниIматашна/ инкарло ечо а бен
ХIай нах! Шу кхералаш шайн Делах‚ шу кхералаш дийнах‚ да шен доьзалхочунна пайдане хир воцчу, доьзалхо а шен дена цхьанна хIуманца пайдабийриг хир воцчу. Баккъалла а, Делан ваIда хьакъ-бакъ ю. Шу Iеха ма дойла дуьненан дахаро‚ шу Iеха ма дойла Делаца Iехадаларо
Баккъалла а, Далла гергахь ду сахьтан Iилма (къематде хттар хаар)‚ Цо доссадо догIа‚ Цунна хаьа беран цIа чохь дерг а. Синна ца хаьа‚ хIун карадийр ду ша кхана‚ синна ца хаьа‚ муьлхачу лаьттахь ша лийр ду. Баккъалла а, Дела хууш верг а ву /къайлаха дерг‚ гучахь дерг санна/, девзаш верг а ву
Алиф-лāм-мūм
Жайна охьадоссор /ду хIара/‚ шена чохь шеко йоцуш‚ Iаламийн Дегара
Я цара олу: 'Цо (Мухьаммада) кхоьллина /харцдерг/ ду иза'? ХIаъ‚ иза бакъдерг ду хьан Кхиош-кхобучуьнгара ахь къомана кхерам тасархьама‚ хьол хьалха шайга цхьа а кхерамча веана воцчу‚ уьш нийсачу новкъа хIуттур бацара-те?
Дела ву Ша стигланаш а‚ латта а, цу шинна юккъехь мел дерг а кхоьллинарг ялх дийнахь‚ тIаккха дIанисвелира Иза Iарша тIехь. Ма вац шуна Иза воцург цхьа а вали а (доттагI)‚ цхьа а гIодаккхархо а‚ аш ойла ца йо-те?
Омра дIасадоькъу Цо стиглара лаьтта тIе‚ тIаккха иза (омра) Цунна тIе айло дийнахь‚ шен барам эзар шо долуш аш дагардечу кепара
Иза ву хьуламехьдерг а, гучахьдерг а хууш верг а. Веза верг а‚ къинхетаме верг а /ву Иза/
Иза ву Ша мел кхоьллинарг хазчу куьцара дина. Адам кхолла волавелла Иза поппарах
ТIаккха цуьнан тьхье хилийтира Цо ладамбоцчу хинан тIадамах
ТIаккха Цо иза нисвира‚ Цо диллира цу чу Шен сих /са/‚ Цо хилийтира шуна хазар а‚ бIаьрса а‚ дегнаш а. Ма кIеззиг ду-кх аш шукур дийриг
Цара элира: 'Тхо дайча лаьттахь‚ тхо керлачу кхолларехь хир дуй (юхадендийр дуй)?' ХIаъ‚ уьш шайн Кхиош-кхобучунна дуьхьалкхетарна керстахили
Ахь āла: 'Долуьйтур ду шу даларан малико‚ ша шуна тIе хIоттина долчу‚ тIаккха шайн Кхиош-кхобучунна тIе шу дIадерзор ду
Хьуна гуш балхьара и къинош дийнарш шайн кортош охьатаIина шайн Кхиош-кхобучунна хьалхахь /олуш/: 'Тхан Кхиош-кхобург‚ гина тхуна‚ хезна тхуна‚ юхадерзадехь тхо /дуьнен чу/  дика Iамал йийр яра оха‚ тхо /хIинца шеко йоццуш/ тешна ду'
Тхуна лиънехьара, Оха лур бара хIор сине шен нийса некъ‚ делахь а, бакъхили-кх Соьгара дош: 'Юзанне а юзор ма ю Ас жоьжахати жинех а, нахах а- /царах Далла са хиллачарах/  массарах а'
Iовша /Iазап/ хIокху шайн /къемат/ денна дуьхьалкхетар аш дицдарна - Оха шу а дицдина. Iовша гуттаренан Iазап шаьш /дуьненахь/ деш хилларг бахьанехь
Баккъалла а, тешаш бу Тхан аятех, шайна уьш хьехийча, сужудане бегаш берш‚ шайн Кхиош-кхобучунна хастам барца тасбахь деш берш‚ шаьш кура а ца бовлуш
Церан агIонаш айло /буьйшачу/ меттигашкара‚ шайн Кхиош-кхобучуьнга кхойкху цара (Цуьнан Iазапах) кхерарца а‚ (Цуьнан къинхетаме) догдахарца а‚ Оха шайна деллачу рицIкъех /дикчу агIора/ харжаш йо цара
Ца хаьа синна‚ хIун шайна хьулйина ю бIаьргашна езачарах шаьш йина хиллачу Iамална дуьхьал
Ткъа муъмин стаг хилла  песакх стагах тера? Нис ца ло уьш
Ткъа ийман диллинарш а‚ дика Iамалш йинарш а  царна бошмаш ю чугIойла‚ хьешана санна кечйина йолу цара йина хилла Iамал бахьанехь
Ткъа песакх хилларш а  церан чугIойла  /жоьжахатин/ цIе ю. Царна цу чуьра арабовла мел лии,  цу чу юхаберзор бу уьш‚ цаьрга эр ду: 'Iовша шайна цIеран Iазап‚ шаьш иза харцдеш хилла долу'
Оха Iовшанне а Iовшийтур ма ду цаьрга дайа Iазап /эхартан/ доккха Iазапал хьалха, юхабоьрзур бацара-те уьш /къиношдечух/
Ткъа мила ву зуламе шен Кхиош-кхобучун аяташ шена хьехадеш тIаккха царах дIавоьрзуш волчул? Баккъалла а, Тхо къинош диначаьргара бекхам оьцур берш ма ду
Оха деллера Мусага жайна  хьо ма хилалахь шеконехь цуьнца вовшахкхетарна. Оха хилийтира цунах (Тавратах) нийса некъ Исраилан кIенташна
Оха хилийтира царах имамаш‚ шаьш нисбелла болу Тхан омраца, шаьш собаре хиллачул тIаьхьа. Уьш хилира Тхан аятех  чг тешаш
Баккъалла а, хьан Кхиош-кхобучо къастор ду царна юккъехь къематдийнахь церан хиллачу хилпалонехь
Ткъа Оха царал хьалха мел хIаллакйинчу тIаьхьенаша а нис ца бо-те уьш /бакъдолчунна тIе/? Уьш дсалелаш ма бу церан гIишлошкахула. Баккъалла а, цу чохь /Тхо бакъхиларан/ делилаш ду-кх! Царна  ца хозу-те?
Царна ца хаьа-те Оха длоллу хи /дакъаделла/ этIачу лаьттана тIе‚ цуьнца ялта арадолуьйту  цунах ма дуу церан бежнаша а‚ цара шаьш а?! Царна ца го-те?
Цара (дин харцдечара) олу: 'Маца хир бу /шуна/ толам /тхуна тIехь/, шу бакълуьйш хиллехь?'
Ахь āла: 'Толаман дийнахь пайда бийр бац цатешачарна церан иймано‚ уьш тIаьхьатоттур а бац' /тōба дан/
ДIаверза царах‚ хьоьжуш Iелахь‚ уьш бу хьуна хьоьжуш Iеш
ХIай пайхамар! Делах кхералахь‚ хьо муьтIахь ма хилалахь керстанашна а‚ мунепакъашна а. Баккъалла а, Дела хили хууш верг а‚ хьукам /нийса/ деш верг а
Хьо тIаьхьахIотта хьайга вехьешца хьан Кхиош-кхобучуьнгара догчунна. Баккъалла а, Дела хили аш дийриг сов дика хууш
Ахь Далла т  таваккал де  кхачо хили Делаца векал
Ца дина Дала цхьанна стагана ши дог цуьнан кийрахь‚ ца хилийтина Цо шун зударех‚ аш шайга шун баккъаш шайн нанойн баккъашка тера хета‚ аьлла болчу‚ шун наной‚ аш долабаьхначу берийх шуна кIентий ца хилийтина Цо. Иза шун дош ду шун багенашца /олуш долу/. Дала олу бакъдерг‚ Цо нисво нийсачу новкъа
Шайн дайшка дIакхайкха уьш  иза ду мелхо а нисдерг Далла гергахь. Шуна церан дай ца бовзахь,  шун вежарий а бу уьш динехь‚ шун доттагIий а бу. Шуна къа дац шу шегахь гIалатдаьллачуьнгахь‚ аш дагалаьцначуьгахь бен. Хили Дела тх гечдеш верг а‚ къинхетаме верг а
Пайхамар таме ву муъмин нахана шайл а‚ цуьнан зударий церан наной бу. Гергарнаш цхьаберш вукхарал таме бу Делан жайнахь /кхечу/ муъмин нахал а‚ хIижар дихкинчарал а‚ аш шайн доттагIашна диканиг деш далахь бен. Хили иза жайнахь дIаязделла
Оха схьаийцира пайхамарашкара чIагIам‚ хьоьгара а‚ Нухьера а‚ ИбрахIимера а‚ Мусагара а‚ Маръяман кIантера Iийсагара а. Оха схьаийцира цаьргара чIогIа чIагIам
Цо (Дала) бартхаттархьама бакълуьйчаьрга шайн бакълерах. Кечдина Цо керстанашна лазош долу Iазап
ХIай ийман диллинарш! Аш дагадайта шайна хилла Делан ниIмат  шуна деара /маликийн/ эскар  Оха бахийтира царна тIе мох а‚ эскар а‚ шуна ша гуш доцу. Хилира Дела аш дийриг гуш верг
Уьш баьхкира шуна тIе шун тIехула а‚ шун бухахула а  /шун/ бIаьргаш хьен тIе бевлира‚ дегнаш къамкъаргашка кхечира‚ шуна мотталора Делах лаьцна цхьацца /нийса доцу/ моттадаларш
Цигахь зийра муъмин нах‚ /церан дегнаш кхераделла/ чIогIа тохаделира
/Ахь дагадаийта/ мунепакъаша а‚ шайн дегнашкахь цамгар йолчара а элира: 'Дала а‚ Цуьнан элчано а вайца йина ваIда Iехор бен ма дац'
/Ахь хьахаде/: царах цхьана тобано элира: 'ХIай Ясрибан бахархой! Шуна латта меттиг яц /тIом бан/‚ юхадерза'. Царах цхьа кхиерг (тоба) пайхамаре /цхь йиса/ пурба деха йолаелира‚ олуш: 'Тхан цIенош даьсса ду'. Даьсса ма дац уьш  царна луург бовдар ду-кх /тIам тIера/
Царна чубахкитича цуьнан (гIалин) йисташкахула‚ тIаккха цаьрга питна дийхича,  и лур ма дара хьуна цара‚ цхьа кIеззиг хьоьжуш лаьттар а ма бацара хьуна уьш
Уьш хьалха а хилира Делаца ваIда еш‚ шаьш довдур дац /тIам тIера/‚ бохуш. Хили Делан ваIда жоп доьхуш
Ахь āла: 'Пайда бийр бац шуна довдаро шу даларх я дайарх девдича,  кIеззиг бен бахам хир бац шуна тккха а'
Ахь āла: 'Мила ву иза ша Делах шу лардийр верг, Цунна шуна цхьа зен лиъча‚ я Цунна шуна цхьа къинхетам лиъча? Цара карор ма вац шайна Дела воцург цхьа а вали а‚ цхьа а гIоьнча а'
Бевза Далла шух новкъарло еш берш /нах гIазоте ца бохуьйтуш/‚ шайн вежаршка олуш берш: 'Схьадуьйла тхо долчу /ма гIо гIазоте/!' Цхьа кIеззиг бен ца бира цара (мунепакъаша шуьца цхьана) тIом (гIазот),
/Иза а/ шуна /безамций, доглазарций/ бIаьрмециг хуьлуш а бен. Кхерам беъча, хьуна гира уьш хьоьга хьоьжуш шайн бIаьргаш хьийзаш, валан хорша еанарг санна. Кхерам дIабаьлча, шух чекхдохур ду цара чIиран меттанаш дикачунна бIаьрмециг хилла. Уьш ийман диллина бац хьуна‚ Дала  дяйа хьуна церан Iамалаш. Иза хилира Далла атта
Царна моьтту и тобанаш дIа ца яхна. И тобанаш еъча, царна лаьа кхелхаш лелачу  Iаьрбийн юккъехь дIасалеларш хила‚ шун хабарш хоьттуш. Шун юккъехь хилча а, кIеззиг бен тIом бира бацара цара
Баккъалла а, шуна хилира Делан элчанехь хаза масал - /шух/ Деле а‚ тIаьхьарчу дийне а дог дохуш волчунна а‚ дуккха а Дела хьехош волчунна а
Муъмин наха, шайна и /тм бан йог керстанийн/ тобанаш гича‚ элира: 'ХIара ю Дала а‚ Цуьнан элчано а вайца йина ваIда‚ бакълина Дела а‚ Цуьнан элча а'. /Цу гIуллакхо/ уьш алсам ца боху ийманца а‚ муьтIахь хиларца а бен
Муъмин нахах цхьа божарий бу шаьш бакъйина шайн Делаца хилла йолу ваIда‚ царах шен Iожалла ткхаьчнарг (велларг) а ву‚ царах /гзотехь вала/ хьоьжуш верг а ву‚ цхьа а хийцам ца бина цара /шайн  Делаца хилла ваIдин/
Дала ял ялархьама бакълийначарна шайн бакълерца‚ Iазап дархьама мунепакъашна, Шен лаахь‚ я гечдархьама  царна. Баккъалла а, Дела хили гечдеш верг а‚ къинхетаме верг а
Дала юхаберзира цатешнарш шайн оьгIазаллица‚ ца кхиира уьш дикчух. Кхачо хилийтира Дала муъмин нахана тIамах. Хили Дела нуьцкъала верг а‚ веза верг а
/Дала/ охьабоссийра жайнан охах царна гIо дина хилларш шайн чIагIонашкара‚ Цо кхоьссира церан дегнашка кхерам‚ цхьаберш аш бойу‚ цхьаберш аш йийсаре луьйцу
Цо ирсана шуна делира церан латта а‚ церан цIенош а‚ церан бахам а‚ /кхин/  аш хьешна доцу лаьтта а. Хили Дела массо а хIуманна тIехь ницкъ болуш
ХIай пайхамар! Ахь āла хьан зударшка: 'Шу делахь дуьненан дахар дезаш‚ цуьнан хазалла а /езаш/‚ схьадуьйла  ас йитинчу зудчунна догрг  лур ду шуна‚ хазачу кепара паргIатдохур ду шу
Шу делахь везаш Дела а‚ Цуьнан элча а‚ тIаьхьа хир йолу хIусам а (ялсамане),  Дала кечйина шух  диканиг дечарна сийлахь- йоккха ял
ХIай пайхамаран зударий! Шух билгала ирчаниг деанчунна  шозза алсам хир ду цунна Iазап. Хили иза Далла атта
Шух Далла а‚ Цуьнан элчанна а муьтIахь хилларг а‚ дика Iамал а йинарг  цунна ял лур ю Оха шозза. Оха цунна кечдина сийлахь рицкъ
ХIай пайхамаран зударий! Шу дац зударех цхьанга а тера. Шу /Делах/ кхоьруш делахь, ма хила дашца кIеда /хийрачу божаршна/  тIаккха шен дагчохь цамгар ерг тIехьийзар ву‚ аш āла дика дош
Шайн цIеношкахь совца‚ кеч ма ло хьалхалера жехIаллин кечдаларца. Ламаз а хIоттаде‚ закат а ло‚ Далла а‚ Цуьнан элчанна а муьтIахь хила. Баккъалла а, Далла лаьа, /хIай пайхамаран/ цIийнан охIла, шух боьху хIума дIадаккха а, шу цIандан а цIандарца
Дагадайта шайн цIеношкахь доьшуш долу Делан аяташ а‚ хьикмат а. Баккъалла а, Дела хили дика кхеташ верг а‚ сов дика хууш верг а
Баккъалла а, бусалба божарий а‚ бусалба зударий а‚ муъмин божарий а‚ муъмин зударий а‚ /Делах/ кхоьруш болу божарий а‚ /Делах/ кхоьруш болу зударий а‚ бакълуьйш болу божарий а‚ бакълуьйш болу зударий а‚ собаре болу божарий а‚ собаре болу зударий а‚ /Далла/ муьтIахь болу божарий а‚ /Далла/ муьтIахь болу зударий а‚ сагIа луш болу божарий а‚ сагIа луш болу зударий а‚ марха кхобу божарий а‚ марха кхобу зударий а‚ шайн эвхье йолу меттигаш ларош болу божарий а‚ зударий а‚ дуккха Дела хьехош волу божарий а‚ зударий а  кечдина Дала царна гечдар а‚ сийлахь-йоккха ял а
Ца хилла муъмин стагана‚ я муъмин зудчунна, Дала а‚ Цуьнан элчано а цхьа гIуллакх кхочушдича, шайн гIуллакхах /шайн дезарг/ харжан бакъо. Далла а‚ Цуьнан элчанна а Iеса верг тилавелла билгалчу тиларца
/Хьажал/ ахь ма элира Дала а‚ ахьа а шен ниIмат деллачуьнга: 'Хьайгахь кхаба хьан зуда‚ Делах кхера!' Ахь хьулдийра хьайгахь Дала гучудоккхург. Хьо кхоьрура нахах‚ ткъа Дела мелхо а там болуш вара хьо Шех кхера. Зайда цуьнца шен лаам кхочушбича (цо иза йитича, Iиддат чекхдаьлча)‚ Оха иза хьуна ялийра муъмин нахана хало ца хилийтархьама шаьш дай хIоьттинчу кIентийн зударий бало цара шайн царца долу гIуллакх чекхдаькхича (шарIехь уьш битича). Хили Делан гIуллакх дина даьлла
Пайхамарна хало хила мегар дац Дала Шена тIе диллинчуьнгахь  Делан Iадат /ду иза/ хьалха баханчаьргахь а хилла. Хили Делан гIуллакх азаллехь кхочушхилла
Ишттанаш бу уьш (хьалхабаханарш) шаьш Делан элчаналла кхочушдина‚ Цунах кхоьруш болуш‚ Дела воцучех цхьаннах ца кхоьруш. Делаца кхачо хилла хьесапдийриг
Ца хилла Мухьаммад шун божарех цхьаннан а да‚ делахь а, Делан элча а‚ пайхамарийн мухIар а ду иза. Хили Дела массо а хIума хууш верг
ХIай ийман диллинарш! Хьехаве Дела дукха хьехаварца
Тасбахь де Цунна Iуьйранна а‚ суьйранна а
Иза ву шух къинхетам беш верг‚ Цуьнан маликаш а /ду шуна гечдар доьхуш/‚ шу боданера серлонга дахархьама. Иза хили муъмин нахах къинхетам беш верг
Церан маршалла Цунна дуьхьалкхийтинчу дийнахь  салам ду. Цо кечйина царна сийлахь ял
ХIай пайхамар! Баккъалла а, Оха вахийтина хьо теш хилла‚ кхаъанча хилла‚ кхерамча хилла
Деле кхойкхуш верг а хилла Цуьнан пурбанца‚ нуре чиркх а хилла /вахийтина хьо/
Ахь кхаъ баккха муъмин нахана царна Делера йоккха комаьршалла ю‚ аьлла
МуьтIахь ма хилалахь /Делах/ цатешачарна а‚ мунепакъашна а‚ дита церан /хьуна деш долу/ халахетарш. Далла тIе товжа. Кхачо хили Делаца векал
ХIай ийман диллинарш! Аш муъмин  зударий балийча‚ тIаккха уьш битича шу царах хьакхадалале, шуна царна тIехь цхьа Iиддат дац аш терго ян дезаш. Ло царна шайн пайда эццал хIума‚  хазчу кепара бита уьш
ХIай пайхамар! Оха хьанал бина хьуна хьан зударий‚ ахь шайна мах белла болу‚ хьан аьтту куьйга доладинарш хьуна Дала хIонсана беллачарах‚ хьан ден вешин мехкарий а‚ хьан ден йишин мехкарий а‚ хьан ненан вешин мехкарий а‚ хьан ненан йишин мехкарий а‚ шаьш хьоьца хIижар дина болу; /кхин муьлхха/ муъмин зуда а‚ цо ша пайхамарна дIалахь‚ пайхамарна иза ялон а лаахь‚ еккъа хьуна а /хIай пайхамар/ хуьлуш кхин муъмин нахана йоцуш. Тхуна хии‚ хIун тIе диллина Оха царна шайн зударшкахь‚ аьтту куьйгаша дола- диначаьргахь а‚ хьуна хало ца хилийтархьама. Хили Дела гечдеш верг а‚ къинхетаме верг а
Ахь тIаьхьатоттур ю хьайна луург царах, хьайна тIелоцур ю хьайна луург; хьайна езахь айхьа /хьалха/ юьстах яьккхиначарах  къа дац хьуна /хьо цунна тIевахарх/. Иза мелхо а герга ду церан бIаьргаш бузарна‚ уьш сингаттаме цахиларна /и Делера дуй хиъча/‚ уьш реза хиларна а ахьа шайна деллачух  уьш массо а. Далла хаьа шун дегнашкахь дерг. Хили Дела хууш верг а‚ /массо а хIума шен-шена меттиге дIанисдеш верг а/, /къиношна дуьхьал таIзар дарехь/ сих ца луш верг а
Хьанал бац хьуна зударий царал сов а‚ уьш хийцабар а /кхечу/ зударех‚ церан хазалло хьо цецваккхахь а‚ хьан аьтту куьйго доладинарш боцурш. Хили Дела массо а хIуманна тIехь терго еш верг
ХIай ийман диллинарш! Пайхамаран цIеношна чу ма гIолаша шайна пурба делчи бен кхача баа, /тIаккха а дукха хьалха ма гIолаш/ и /кхача/ кечбина баларе хьоьжуш ца Iан. Мухха делахь, шайга кхийкхича,  чу гIо. Шаьш хIума йиъча, дIасадаржа‚ хабарна юкъа а ца гIош. Баккъалла а, шун иштта хиларо пайхамарна новкъарло йо‚ цунна шух эхь хета /шуьга ала/. Далла эхь ца хета бакъдолчух. Аш цаьрга (элчан зударшка) цхьа хIума ехахь‚ аш еха и цаьрга кирхьана дехьахула. Иза мелхо а цIена ду шун дегнашна а‚ церан дегнашна а. Шуна мегара дац Делан элчанна новкъарло ян а‚ цуьнан зударий балабан а цул тIаьхьа цIеллигацIа. Баккъалла а, иза хили Далла гергахь деза- доккханиг (къа)
Аш гучудаккхахь а цхьа хIума‚ я хьулдахь и  баккъалла а, Дела хили массо а хIума хууш верг
Къа дац царна (зударшна‚ кхоччуш хьул ца белча) шайн дай‚ шайн кIенташна‚ шайн вежаршна‚ шайн вежарийн кIенташна‚ шайн йижарийн кIенташна‚ шайн /хьалхахь болчу/ зударшна‚ шайн аьтту куьйгаша доладиначарна хьалхахь. Делах кхералаш /шу зударий  хийрачу божаршна гучудовларехь/. Баккъалла а, Дела хили массо а хIуманна тIехь теш
Баккъалла а, Дала а‚ Цуьнан маликаша а салот дуьллу пайхамарна. ХIай ийман диллинарш! Аша а дилла цунна салот‚ салам ло маршаллица
Баккъалла а, Далла а‚ Цуьнан элчанна а халахоьтуьйтуш берш  Дала неIалт аьлла царна дуьненахь а‚ эхартахь а‚ кечдина царна сийсаза Iазап
Муъмин божаршна а‚ муъмин зударшна а,  цаьргара даьлла  хмма а доццушехь,  халахоьтуьйтуш берш - цара дехьна доккха эладита а‚ билгала къа а
ХIай пайхамар! Āла хьан зударшка а‚ хьан мехкаршка а‚ муъмин нехан зударшка а шайна тIе шайн оба (паранжа‚ парду) узийла цара. Иза мелхо а герга ду уьш бовзарна а‚ царна халахетар цадарна а. Хили Дела гечдеш верг а‚ къинхетаме верг а
Мунепакъаш а‚ шайн дегнашкахь цамгар ерш а‚ Мадинатехь эладитанаш даржош берш а ца совцахь, Оха хIоттор ма ву хьо царна тIе. ТIаккха хьан лулахь уьш цигахь Iийр ма бац кIеззиг бен
Шайна неIалт хилларш /бу уьш/. Миччахь хилахь схьалоьцур ма бу уьш‚ бойур ма бу байарца
Делан суннат ду иза‚ хьалха дIабаханчаьргахь а лелла. Хьуна каранне а карор ма бац Делан суннатана хийцам
Хьоьга хоьтту наха сахьтах лаьцна. Ахь āла: 'Цуьнан Iилма Далла гергахь ду'. Стено хоуьйту хьоьга?  и сахьт-м герга- хилла а мега
Баккъалла а, Дала неIалт аьлла цатешачарна‚ Цо кечйина царна жоьжахати
Уьш лаьттар бу цу чохь гуттар. Царна карор вац  цхьа а вали а‚ гIоьнча а
Оцу дийнахь шайн яххьаш цIерга ерзош, цара эр ма ду: 'Вай хилла хиллехьара Далла муьтIахь‚ элчанна муьтIахь!'
Цара элира: 'Тхо Кхиош-кхобург‚ тхо муьтIахь хили тхан элашна а‚ тхан тхьамдашна а. Цара тили тхо /нийсачу/ некъах
Тхан Кхиош-кхобург‚ лōлахь царна шозза Iазап‚ доккха неIалт алалахь царна'
ХIай ийман диллинарш! Шу ма хилалаш Мусана халахетар диначарах тера. Дала цIанвира иза цара аьллачух. Иза хилира Далла гергахь лоруш верг
ХIай ийман диллинарш! Делах кхералаш‚ нийса дош алалаш
Цо дика хуьлуьйтур ю шун Iамалш‚ гечдийр ду шуна шун къинош. Далла а‚ Цуьнан элчанна а муьтIахь верг  цо баьккхина боккха толам
Оха хьалхадиллира аманат стигланашна а‚ лаьттана а‚ лаьмнашна а  уьш дуьхьал хилира и ддахьан‚ уьш кхийрира цунах‚ и дIадихьира адамо. Баккъалла а, иза хили-кх зуламе верг а‚ ца хууш верг а
Дала Iазап дархьама мунепакъ божаршна а‚ мунепакъ зударшна а‚ ширк динчу божаршна а‚ ширк динчу зударшна а‚ Дала тōба къобалдархьама муъмин божарийн а‚ муъмин зударийн а. Хили Дела гечдеш верг а‚ къинхетаме верг а
Хастам бу Далла‚ Шена стигланашкахь а‚ лаьттахь а мел дерг долчу‚ Шена хастам болчунна эхартахь а. Иза хьикмате верг а ву‚ сов дика хууш верг а ву
Цунна хаьа латтана чудулуш дерг а‚ оцунах схьадолуш дерг а‚ стиглара охьадогIуш дерг а‚ цига ирхдолуш дерг а. Иза къинхетаме верг а ву‚ гечдеш верг а ву
Цатешачара элира: 'Сахьт (къематде) вайна догIур а дац'. Ахь āла: 'ХIаъ‚ сан Кхиош-кхобучух дуй боу ас‚ къайлаха дерг хууш волчу:  данне а догIур долуш ду иза шуна'. Цунах (Делах) къайладер дац мискъала зарратал хIума стигланашкахь а‚ лаьттахь а‚ цул мелхо а жиманиг а, мелхо а доккханиг а‚ билгалчу жайна чохь долуш а бен
Ийман диллинчарна‚ дика Iамалш йиначарна ял ялархьама. Уьш бу шайна гечдар а‚ сийлахь рицкъ а хир дерш
Тхан аяташ талхо къахоьгуш берш, /уьш/ гIелдан гIерташ  царна Iазап ду лазош долчу таIзарах
Шайна Iилма деллачарна хаьа хьуна хьан Кхиош-кхобучуьнгара доьссинарг бакъдерг дуйла‚ ша /нах/ нисбеш долу веза волчун‚ хастаме волчун (Делан) новкъа
Цатешначара элира: 'Оха нисдой шу цхьана стагана тIе‚ шуьга ша дуьйцуш волчу‚ шу ерриг кийсак хилла /кешний чохь/ дахкаделча, шу керлачу кхоллар чохь хир ду /юха дендийр ду/‚ бохуш волчу?
Далла тIе харцдерг кхоьллина цо‚ я цуьнца жинаш ду'. ХIаъ‚ эхартах ца тешаш берш Iазапа чохь а‚ генарчу тилар чохь а ма бу
Царна ца го-те стиглара а, лаьттара а шайна хьалхахь а, тIехьахь а дерг? Тхуна лиънехьара, Оха лаьтте худийтур бара уьш‚ я стиглара кийсакаш егор яра царна тIе. Баккъалла а, цу чохь делил ма ду / тобадарца Далла / твоьрзуш волчу лена
Оха деллера Давудана Тхайгара ниIмат‚ /элира/: 'ХIай лаьмнаш! Тасбахь де цуьнца цхьана‚ /аша а/ олхазарш'. Оха кIаддийра цунна эчиг:
ГIаьгIнаш е‚ тIе юста /уьш/. Диканиг делаша. Баккъалла а, Со аш дийриг гуш ву'
Сулейманна а /муьтIахь бира Оха/ мох‚ цуьнан Iуьйренан некъ бутт болуш‚ цуьнан суьйренан некъ а бутт болуш. Оха лалийра цунна цIеста (ез), /хин/ хьоста санна дIаоьхуш. Жинех ду шаьш цунна хьалхахь болх беш дерш цуьнан Кхиош-кхобучун пурбанца. Царах Тхан омрах дIатилначарна Iавшор ду Оха жоьжахатин Iазапах
Цара еш цунна‚ шена луу‚ михьрабаш‚ сурташ а‚ кедаш, Iаьмнаш санна‚ чIогIа чIагIбина яйнаш а. Баркалла аларца Iамал елаш /Тхуна/‚ хIай Давудан доьзал. КIеззиг бу Сан лешех баркалла олуш берш
Оха цунна (Сулейманна) Iожалла тIехIоттича, и  валарна тIе уьш нис ца бира цхьана лаьттан дийнато бен‚ ша цуьнан Iаса юуш. Иза /велла/ охьавоьжча, билгалделира жинашна: шайна къайле хууш хиллехьара, лаьттар цахилар шаьш сийсазчу Iазапехь
Хилира сабаашна шайн гIишлошкахь делил: ши беш: аьтту агIорхьара а‚ аьрру агIорхьара а. Даа шайн Кхиош-кхобучун рицкъех‚ баркалла āла Цунна (шукур де Дала)! Токхе мохк а‚ гечдеш волу Кхиош-кхобург /хилира царна/
Дбевлира уьш /Далла баркалла аларх/‚ Оха доссийра царна тIе дуккха Iовраш‚ церан шинна бешан метта хилийтира ши беш, къаьхьа стоьмаш болуш‚ аслих а‚ /цхьацца/ хIума кIеззиг сидрех а йолуш
Иза бекхам бира Оха царна уьш ца тешаш хиларна. Оха /иштта/ бекхам бой цатешачарна а бен?
Царна (Сабаан) юккъехь а‚ Оха шайна чохь декъалйина хиллачу (Шаман) яртийн юккъехь а Оха йира гуш йолу ярташ‚ царна чохь къастийра некъ: 'Лела царна чухула буьйсанашкахь а‚ деношкахь а, кхерам боцуш!'
Цара элира: 'Тхан Кхиош-кхобург‚ гена хилийталахь тхан кхерсташ лелар'. Цара зулам дира шайна‚ Оха хилийтира царах /нахана/ дийцарш‚ массанхьа а дIасабаржира уьш. Баккъалла а, цу чохь делилш ма ду массо а собаре волчунна а‚ хам бечунна а
Иблисо бакъдайтира цаьрга шен моттар‚ уьш цунна тIаьхьахIоьттира муъмин нахах цхьа тоба йоцург
Ма яцара цунна царна тIехь цхьа а бакъо‚ деккъа Тхуна хаархьама‚ мила ву эхартах тешаш цунах шеконехь хиллачех. Хьан Кхиош-кхобург массо а хIуманна лардархо ву
Ахь āла: 'Кхайкха шаьш, АллахI витина, /делий бу/ моьттуш хиллачаьрга'. Цара дола ма ца до мискъала заррат /хIуманна/ стигланашкахь а‚ лаьттахь а. Ма дац царна (цара шайн делий бу бохучарна) цу шинна чохь цхьа а /АллахIаца/ накъосталла‚ ма вац Цунна царах цхьа а гIоьнча /оьшуш/
Пайда бийр бац гIодаккхаро Цунна гергахь Цо шена пурба деллачунна бен. Шайн дегнашкара кхерам дIабаьккхича‚ цара (шайна шапаIат дан бакъо елла хилла долчу маликаша а, пайхамараша а) элира /вовшашка/: 'ХIун элира шун Кхиош-кхобучо /шапат даран хьокъехь/?' Цара элира: 'Бакъдерг. Иза лекха а‚ воккха а верг ву'
Ахь āла: 'Мила ву шуна рицкъ луш верг стигланашкара а‚ латтара а?' Ахь āла: ' АллахДела ву'. Баккъалла а, Тхо я шу  нийсачу новкъахь ду я билгалчу тилар чохь ду!'
Ахь āла: 'Шуьга хоттур дац оха къа дарна‚ тхоьга хоттур дац аш деш долчух'
Ахь āла: 'Цхьаьнатухур ду вай вайн Кхиош-кхобучо /къематдийнахь/ тIаккха къастор ду Цо вайна юккъехь бакъдолчуьнца‚ Иза хууш волу къастош верг ву'
Ахь āла: 'Аш гайта суна шаьш Цунах кхиина накъостий'. ХIан-хIа! Иза  Дела ву‚ Ша веза волу‚ Ша хьукам /нийса/ деш волу
Оха вахийтина ма вац хьо массо а нахе кхаъ бахьаш верг а‚ кхерамча а хилла бен‚ делахь а, нахах дукхах- болчарна ца хаьа-кх
Цара олу: 'Маца /кхочуш/ хир ю и ваIда, шу бакълуьйш хиллехь?'
Ахь āла: 'Шуна хан тоьхна де ду‚ цунах цхьа сахът тIаьхьадуьсур а дац шу‚ хьалхадовлур а дац'
Цатешначара элира: 'Тешанне а тешар ма дац тхо хIоккху Къуръанах а‚ цул хьалха хиллачух а'. Хьуна гуш балхьара и зуламхой шайн Кхиош-кхобучунна хьалха хIоттийна‚ царах цхьаберш вукхаьрга дош юхадерзадеш‚ шаьш заьIип хиллачара куралла еш хиллачаьрга олуш: 'Шу ца хиллехьара, тхох муъмин нах хилла хир ма бара'
Шаьш куралла еш хиллачара элира заьIип хиллачаьрга: 'Оха дIатилира шу /нийсачу/ некъах и шуьга беъначул тIаьхьа? ХIаъ‚ шу шаьш хилира къинош деш'
Шаьш заьIип хиллачара элира куралла еш хилачаьрга: 'ХIаъ‚ буьйсанан а‚ дийнан а мекарлонаца аш тхуна омра ма дора тхо Делах цатешар‚ Оха Цуьнца кхиберш нисбар'. Цара хьулдийра дохкобовлар, шайна Iазап гича. Оха буржолаш-гматаш туьйхира ца тешаш хиллачеран логех. Шаьш деш хиллачуьнца бен бекхам хир буй царна?
Оха ца вахийтира юьртахь цхьа а кхерамча цуьнан (юьртан) хьалдолчара олуш бен: 'Баккъалла а, тхо шу шеца даийтинчунна /ца тешаш/ керста ду-кх'
Цара олура: 'Тхо мелхо а алсам ду бахамца а‚ доьзалца а‚ тхуна Iазап дийр дац'
Ахь āла: 'Баккъалла а, сан Кхиош-кхобучо рицкъ даржадо Шена луучунна /дукха луш/‚ барам а бо /кIеззиг луш/‚ делахь а, нахах дукхах- болчарна ца хаьа-кх.'
Шун бахам а‚ шун доьзал а ма бац шу Тхуна гергадалош берш (кIез-кIеззиг) гергадалорца  ша ийман диллинарг а‚ дика Iамал йинарг а бен. Уьш бу шайна шозза ял ерш шаьш йинчу Iамалшца‚ уьш /хир/ бу /ялсаманин/ хIусамашкахь кхерам боцуш
Тхан аяташ /дохорехь/ къахьоьгуш берш, шаьш /уьш/ грасиза дийр ду моьттуш,- уьш Iазап чохь латтор ма бу
Ахь āла: 'Баккъалла а, сан Кхиош-кхобучо даржадо /шортта/ рицкъ Шен лешех Шен луучунна‚ Цо цунна барам а бо /кIеззиг луш/'. Аш хIуманах сагIина елларг- Цо меттахIоттор ю. Иза рицкъ лучарех уггар диканиг ву
Цу /къемат/дийнахь Цо гулбийр бу уьш берриге а‚ тIаккха эр ду маликашка: 'ХIорш бу и шуна Iибадат деш хилларш?'
Цара элира: 'Вонах цIена ву хьо‚ Хьо ву-кх тхан вали, уьш боцуш. ХIаъ‚ уьш хилира жинашна Iибадат деш‚ царах дукхахберш царна ийман диллина бу'
Тахана шух цхьаболчеран долахь бац вукхарна пайда а‚ зен а‚ Оха эр ду зулам диначаьрга: 'Iовша шайна цIеран Iазап, аш ша харцдеш хилла долу'
Шайна тIехь Тхан билгала долу аяташ доьшуш, цара элира: 'ХIара ма вац шу шун дай шена Iибадат деш хиллачух дIатило лууш волу стаг бен'. Цара элира /юха а/: 'Цо ша кхоьллина харцдерг бен ма дац хIара /Къуръан/'. Цатешначара элира бакъдолчунна, и шайга деъча: 'ХIара деккъа къеггина бозбуунчалла ду-кх'
Оха ца делла /хьалха/ цаьрга (Маккан охага) цхьа а жайна цара и Iамадеш долу‚ Оха ца вахийтина цаьрга хьол хьалха цхьа а кхерамча
Харцдира царал хьалха хиллачара а‚ /хIорш-м/ ца кхиира Оха царна деллачух итталгIачу декъах а. Цара харцбира Сан элчанаш. Муха хилира Сан /уьш/ цаларар (Сан Iазап)?
Ахь āла: 'Ас хьоьху шуна цхьа хIума: шу дхIоттар Далла хьалха /бакъдерг лоьхуш/ шишша а‚ цхьаьцца а‚ тIаккха аш ойла яр: шун накъост ма вац жинех. Иза ма вац кхерамча бен, чIогIа Iазап хилале хьалха /ваийтина волу/'
Ахь āла: 'Ас ца бехна шуьга цхьа а мах‚ иза шуна бу. Сан мах Далла тIехь бен бац. Иза массо а хIуманна тIехь теш ма ву'
Ахь āла: 'Баккъалла а, сан Кхиош-кхобучо дуьллу /пайхамарийн дегнашка/ бакъдерг‚ къайленаш дика хууш верг ву Иза'
Ахь āла: 'Деана бакъдерг. Ддолалур дац харцдерг‚ духадоьрзур а дац'
Ахь āла: 'Со тилвеллехь,  со тилалуш ву сайна. Со нисвеллехь,  Сан Кхиош-кхобучо сайга деллачу вехьеца /нисвелла/. Баккъалла а, Иза хозуш верг а ву‚ гергахь верг а ву'
Хьуна гинехьара уьш кхерабелла‚ бовла меттиг йоцуш‚ схьаьлаьцна гергарчу меттигера
Цара элира: 'Оха ийман диллина цунах'. Мичара ду царна /ийманах/ кхиар генарчу меттигера?
Цара керстадина иза хьалха. Цара дIатосура къайлаха дерг генарчу меттигера. (Цара бакъ ца лорура шайга дуьненахь дуьйцуш хилла долу къематдийнах а, юхадендарах а, ялсаманих а, жоьжахатих а лаьцна хабарш)
Дуьхьало хилира царна а‚ царна дезачунна а юккъехь‚ уьш санначарах хьалха дина ма хилла. Баккъалла а, уьш хилира шеконан шеконехь
Хастам бу Далла  стигланийн а‚ лаьттан а юьхьанца Кхоллархачунна‚ шишша‚ кхоккха‚ диъ тIемаш долчу маликех /пайхамарашка/ элчанаш хилийтинчунна. Цо совдоккху кхолларехь Шена луург. Баккъалла а, Дела массо а хIуманна тIехь ницкъ берг ма ву
Дала нахана Шен къинхетамах дIабеллинчунна  вац цунна дIакъовлархо. Цо дIакъевлинчунна  вац цунна дIахуьйцург Цул тIаьхьа. Иза веза верг а‚ хьукам /нийса/ деш верг а ву
ХIай нах! Хьехаде шайна тIехь хилла долу Делан ниIмат. Дела воцчу кхечу кхоллархочо рицкъ лур дарий-те шуна стиглара а‚ лаьттара а? Кхин Дела ма вац Иза воцург. Ма Iехадеш ду-кх шу!
Хьо цара харцвахь /хй Мухьаммад/.  хьол хьалха а харцбина элчанаш. Далла тIе дIадоьрзу гIуллакхаш
ХIай нах! Баккъалла а, Делан ваIда  хьакъ-бакъ ю. Шу данне а Iеха ма дойла дуьненан дахаро‚ шу данне а Iеха ма дойла Делаца Iехочо (шайтIано)
Баккъалла а, шайтIа шуна мостагI ду‚ мостагI дей схьалаца иза. Цо кхойкху шен тоба жоьжахатин дай хиларе
Цатешнарш  царна чIогIа Iазап /хир/ ду. Ийман диллинарш а‚ диканаш динарш а  царна гечдар а‚ йоккха ял ма ю!
Ткъа ву-те шен Iамалах вониг шена хазйинарг‚ тIаккъа иза шена хаза гинарг /дика Iамал йинчух терра/? Баккъалла а, Дала тилавала ма вуьту Шена луург‚ Цо нис ма во Шена луург. Хьан са ма даа царна тIехь, гIайгIа еш. Баккъалла а, Дела ву цара деш дерг хууш верг
Дела ву Ша мох бохуьйтуш верг‚ Цо цуьнга хьейойту мархаш‚ Оха уьш дIалехкира беллачу махка  цуьнца (догIица) латта дендийра иза деллачул тIаьхьа. Иштта ду /шу/ юхадендар а
Мила а хиллехь сий дезаш,  Делан ду сий дерриге а. Цунна тIе хьалаайло цIена дош а‚ дика Iамал а‚ Цо аййо иза. Вонашца мекарло еш берш,  царна чIогIа Iазап ду. Церан мекарло  иза эрна ю
Дела ву Ша шу кхоьллинарг поппарх‚ тIаккха тIадамах. ТIаккха Цо хилийтина шух боьршаниг а‚ стениг а. Цхьа а зуда берах хир ма яц‚ цо бер дийр ма дац Цуьнан хаарца бен. Цхьа а вехаш верг вехар а ма вац‚ цуьнан дахарах оьшур а ма дац жайна чохь долуш бен. Баккъалла а, иза Далла атта ма ду
Цхьанийсса бац /хIара/ ши хIорд: хIара мерза-теза‚ шен хи мала атта долуш бу‚ ткъа важа  дуьра туха ду. ХIораммах аш дуу керла жижиг‚ аш /царна чуьра/ схьайоху мехала маржанаш‚ аш уьш тIеюху. Хьуна го кема царна чухула кхерсташ аш лахархьама Цуьнан ниIматах‚ аш /Дала деллачу ниIматашна / шукур дархьама а
Цо буьйса денна чу ялайо‚ де буьйсанна чу даладо‚ болх бойту малхе а‚ батте а. Массо а дIасалелаш ю шен тоьхна хан тIекхаччалц. Иза ву Дела‚ шун Эла‚ Цуьнан ду паччахьалла. Аш, Иза а витина шайга кхойкхучеран дōлахь ма дац цуьрриг а
Аш цаьрга кхийкхича а‚ царна ца хозу шун кхайкхар‚ хезча а,  цара шуна жоп ца ло‚ къематдийнахь цара керстадийр ду шун накъосталла. Цхьаммо а хьоьга дуьйцур ма дац Ша сов хуучу (Цо) санна
ХIай нах! Шу пекъарш ду Деле. Дела  Иза ву хьалдерг а‚ хастаме верг а
Шена лаахь, шу дIадахийтина  керла халкъ далор ду Цо
Иза Далла /хIумма/ хала дац
Хьур бац дхьочо кхечун мохь. /Къих/ дуьзна сино дийхича а шен /мохь/ дбахьар‚ хIумма цунах дхьур бац /цхамма а/‚ гергарло йолуш иза хиллехь а. Ахь хьехам бе (кхерам таса) шайн Кхиош-кхобучух кхоьруш болчарна И гуш воццушехь‚ ламаз а хIоттинчарна. ЦIанвелларг  иза шена цIанло. Деле ду /шун массеран а/ дIадерзар
Цхьанийсса вац бIаьрса доцург а‚ бIаьрса дерг а‚
Боданаш а‚ нур а‚
IиндагIа а‚ йовхо а
Цхьанийсса бац дийнаберш а‚ белларш а. Баккъалла а, Дала хозуьйту Шена луучуьнга. Хьо ма вац хозуьйтур долуш кешний чохь волчуьнга
Хьо веккъа кхерамча ву
Баккъалла а, Оха вахийтина хьо бакъдолчуьнца кхаъ боккхург а‚ кхерам тосург а хилла. Цхьа а уммат ца хилла шена юккъехь кхерамча ваьхна бен
Цара хьо харцвахь‚ царал хьалха хиллачара а харцбина /элчанаш/. Цаьрга баьхкира церан элчанаш билгалонашца а‚ язонашца а‚ нуре долчу жайнаца а
ТIаккха Ас схьалецира цатешнарш. Муха хилира  Ас  цаларар /церан мал, Сан оьгзло царна/?
Хьуна хаьий Дала доссина хилар стиглара хи‚ Оха схьабехира цуьнца стоьмаш‚ шайн беснаш тайп-тайпана а долуш‚ лаьмнех а /дихкира/ некъаш: кIайн а‚ цIен а‚ шайн беснаш тайп-тайпана а долуш‚ чIогIа Iаьржадерш а
Иштта нахах а‚ дийнатех а‚ бежнех а /хилийтира Оха/ шайн беснаш тайп-тайпана долуш. Баккъалла а, Делах кхоьру Цуьнан лешех Iеламнах. Баккъалла а, Дела ву веза верг а‚ гечдеш верг а
Баккъалла а, Делан жайна доьшуш берш‚ ламаз хIоттинарш‚ Оха шайна деллачу рицкъех къайлаха а‚ гучахь а /Делан новкъахь/ харжаш еш берш  уьш дог дохуш бу цкъа а са йоцуш юьсур йоцчу  йохк-эцаре (ялсамане)‚
/Уьш догдохуш бу/ Цо дIаяларе шайн ял‚ шаьш совбахаре Шен ниIматах. Баккъалла а, Иза ву гечдеш верг а‚ баркалле верг а /Шена бадат диначарна/
Оха вехьеца жайнах хьоьга делларг иза бакъдерг ду‚ нийса догIуш а хилла долу шел хьалха хиллачуьнца. Баккъалла а, Дела Шен лешех дерг сов дика хууш а ву‚ гуш а ву
ТIаккха Оха жайна (Къуръан) делира ирсана Тхан лешех Оха хаьржинчарна. Царах шена зулам дийриг а ву /цу Къуръанца Iамал ца еш/‚ царах барамехь /Iамал еш/ верг а ву‚ царах Делан пурбанца диканашца хьалхаваьлларг а ву. Иза ду-кх доккха дозалла!
Iадн (ц йолчу уггар еза йолчу ялсаманин) бошмаш /ю царна/‚ шена чу уьш боьдур болуш‚ /церан куьйгех/ буллур бу дашон а‚ луълуъан а гIоз‚ церан духар цу чохь хир ду дāри
Цара эр ду: 'Хастам бу Далла‚ тхуна тIера сингаттам дIабаьккхинчу. Баккъалла а, тхан Кхиош-кхобург гечдийриг а ву‚ баркалле верг а ву
Иштаниг ву Иза Ша хьанал дина тхуна /гуттар латтаран/ цIа (ялсамани) Шен дозаллах‚ тхох ца хьакхало цу чохь хало‚ тхох ца хьакхало цу чохь кIаддалар.'
Цатешнарш  царна жоьжахатин цIе ю‚ кхиэл йийр яц царна уьш леш‚ айдийр дац царна тIера цуьнан Iазапах /хIумма а/. Иштта бекхам бо Оха хIор цатешачунна
Цара /Деле г доьхуш/ кхуьйкхур ду цу чохь: 'Тхан Кхиош-кхобург‚ арадāхахь тхо‚ оха дика Iамал йийр ма яра, тхаш йина хилларг а йоцуш!' Оха дāха ца дитира шу /дуьненахь/ ша кхеташ верг кхеттал? Шуьга ма веара кхерамча. Iовша /хIинца Iазап/‚ вац зуламхошна цхьа а гIоьнча
Баккъалла а, Дела ву стигланийн а‚ лаьттан а хьуламехьдерг хууш верг. Баккъалла а, Иза ву дегнашкахь дерг хууш верг а
Иза ву Ша шух лаьттахь тIаьхье хилийтина. Милла а велахь керставаьлла  цунна шена ду цуьнан керстаналла. Совбохур бац керстанаш церан керстаналло шайн Кхиош-кхобучунна гергахь оьгIазаллица бен. Совбохур бац керстанаш церан керстаналло эшаллица бен
Ахь āла: 'Хьовсал шайн накъосташка‚ аш шайга кхойкхуш болчу, Дела а витина. Гайтал соьга‚ хIун кхоьллина цара лаьттахь‚ я царна /Делаца/ накъосталла ду стигланашкахь‚ я Оха цаьрга жайна делла‚ уьш Цуьнгара билгалонашкахь а болуш? ХIаъ‚ зуламхоша  цхьаболчара вукхарна еш йолу ваIда Iехор бен ма яц
Баккъалла а, Дала сацош ю стигланаш а‚ латта а дIатиларх. Уьш дIатилча, соцуьйтур яри-й уьш цхьамма а Цул тIаьхьа? Баккъалла а, Иза хилла тIех собаре верг а‚ гечдийриг а
Цара (Маккара керстанаша) дуй биира Делаца, инзаре чIогIа дуй, шайга кхерамча вагIахь‚ шаьш хир ма ду уггар нийсачу новкъахь долчу умматех цхьаъ‚ аьлла. Цаьрга кхерамча веъча‚ цо сов ца бехира уьш /ислам динна/ генабовларца бен‚
Лаьттахь курабовларца а‚ вочу мекарлоца а бен. Вон мекарло ца хьерча шен охIлах бен. Хьовсур буй уьш хьалхалерчийн Iадате бен? Хьуна карор ма дац Делан Iадатна хийцар. Хьуна карор ма дац Делан Iадатна хьавзор /кхечунна тIе/
Уьш ца лела лаьттахула‚ ца хьовсу-те‚ муха хилла царал хьалха хиллачеран тIаьхье? Уьш ма бара хIоккхарал вуно чIогIа ницкъаца. Дела хили Ша духатухур воцуш стигланашкахь а‚ лаьттахь а цхьанна хIумано. Баккъалла а, Иза хили хууш верг а‚ ницкъ берг а
Дала нах луьйцуш белхьара цара карадинчуьнца‚ цу /лаьттан/ экъана тIехь дуьсур ма дацара цхьа а дийнат‚ делахь а, тIехьатотту Цо уьш шайна тоьхна хан тIекхаччалц. Церан /тоьхна/ хан тIееъча,  /Цо бекхам бийр бу царна шайн Iамалашка хьаьжна/ - баккъалла а, Дела хилла  Шен леш гуш верг
Я сūн
Ша хьикмате долчу Къуръанах дуй боу Ас:
Баккъалла а, хьо ма ву  бахкийтинчарах (цхьа элча)
Нийсачу новкъахь
Ша веза а‚ къинхетаме а волчуьнгара охьадоссина ду иза (Къуръан)‚
Хьоьга хьехам байта къомана‚ шайн дайшна бина ца хилла  уьш гIовпал хилла (Делан дин ца девзаш)
Царах дукхахболчарна тIехь дош бакъхилла  цара /ахь деъначуьнга/ ийман дуьллур дац
Церан логех Оха буржулаш -гматаш тоьхна‚ уьш чIенгийх (чнигех) кхаьчча,  церан кортош ирх айбелла
Царна хьалхахула а‚ тIехьахула а дуьхьало йина Оха‚ церан бIаьргий хьалха кирхьа диллина  Оха  уьш гуш ма бац
Царна цхьатерра ду: ахь хьехам бича а‚ ца бича а  уьш тешар болуш бац /ахь деъначух, хIай Мухьаммад/
Баккъалла а, ахь хьехам бе хьехамна тIаьхьахIуттуш волчунна‚ шена гуш воццушехь Къинхетаме волчух (Делах) кхоьруш волчунна. Ахь цуьнга кхаъ баккха  цунна гечдина хиларца а‚ сийлахь ял хиларца а
Баккъалла а, Оха ден ма бо белларш‚ дIа яз ма до Оха цара хьалха лелийнарг а (дахийтинарг а)‚ церан /тIаьхьа хир йолу/ лар а. Массо а хIума дIанис ма дина Оха билгалчу жайна чохь
Балабе царна масална цхьана юьртан дай: цига баьхкира элчанаш
Оха вахийтинера цаьрга шиъ  цара уьш шиа харцбира. ТIаккха Оха уьш чIагIбира кхоалгIачуьнца‚ цара элира: 'Баккъалла а, тхо шуьга /дахкийтина/ элчанаш ма ду'
Цара (юьртара наха) элира: 'Шу ма дац тхо санна адамаш бен. Цхьанна хIуманца Къинхетаме волчо дахкийтина ма дац шу  шу харцлуьйш ма ду'
Цара (элчанаша) элира: 'Вайн Кхиош-кхобучунна хаьа-кх тхо шуьга даийтина элчанаш дуйла
Тхуна тIехь-м дац билгалдерг дIакхачор бен'
Цара (юьртара наха) элира: 'Шу бахьанехь вон билгалонаш хааелла тхуна‚ шу ца совцахь‚ оха шуна тIулгаш деттар ма ду‚ тхоьгара лазош долчу Iазапо схьалоьцур ма ду шу'
Цара элира: 'Шун вон билгалонаш шуьца шайца ю. Ткъа шуна хьехам бина дела /ю шун вон билгалонаш; цундела до аш тхуна Iазап?/ ХIаъ‚ шу ду-кх тIаламза къам (дуккха кIорга дахна шу къинош дарехь)'
ГIалина йистера ведда цхьа стаг схьакхечира‚ цо элира: 'ХIай сан къам! ТIаьхьахIитта оцу элчанашна
ТIаьхьахIитта шайга мах ца боьхуш болчарна  уьш нийсачу новкъахь ма бу
Ас хIунда ца до Iибадат суо Кхоьллинчунна‚ шу а Шена тIе дIадуьгур долчунна?
Иза а вуьтий‚ кхин делий тIелоцу ткъа ас? Къинхетаме волчунна (Далла) суна цхьа зен дан лиъча‚ церан шапаIаташа хIумма а гIо дийр ма дацара суна‚ цара со кIелхьарвоккхур ма вацара /Делан Iазапах/
Ган а гуш долчу тилар чохь хир ма вара со тIаккха
Баккъалла а, ас ийман дилли шун Кхиош-кхобучуьнга,  соьга ладогIа…'
/Маликаша/ элира: 'Ялсамане гIо'. Цо элира /шен са долуш/: 'ХIай сан къам‚ шу хууш хиллехьара-кх
Суна сан Кхиош-кхобучо гечдина хилар а‚ Цо со сийлахь болчарах хилийтар а'
Цул тIаьхьа цуьнан къоманна тIе стиглара бIо ца баийтира Оха‚  и боуьйтурш ца хилира Тхо
Беккъа цхьа чIогIа мохь хилира  уьш /чим хилла/ дIатийна бисира
Ма боккха бала бу-кх /Сан/ лешна: цхьа а элча ца веана-кх цаьрга, и цара хьийзавеш бен
Царна ца го-техьа: мел дукха тьхьенаш хIаллакйина Оха царал хьалха‚ уьш царна тIе юхабоьрзур ма бац
Массо а цхьана Тхуна хьалха дIахIиттор ма бу
Билгала делил ма дуй царна делла долу латта: Оха иза дендина‚ цунах Оха буьртигаш а схьадаьхна  царах цара кхача боу
Цунна тIехь Оха хурманийн а‚ кемсийн а бошмаш хIиттийна. Цунах Оха шовданаш а даьхна
Цаьрга цуьнан стоьмаш баийта  церан куьйгаша ца дина иза. Баркалла хIунда ца олу цара?
Цна ву И (Дела массо а кхачамбацарех)‚ Ша массо а хIума боьрша а‚ сте а‚ кхоьллина волу: лаьтто  схьадолуьйтуш дерг а‚ уьш  шаьш а‚ царна цахуург а
Билгала делил ду царна буьйса: цунах де схьадоккху Оха‚ тккха уьш боданехь буьсуш
Малх а дIалела шена хIоттинчу меттиге  Ша веза волчун‚ Ша хууш волчун дIахIоттам бу иза
Беттан а барам бина Оха шен манзалашкахь  дIабоьрзуш хурманан ширчу гах тарлой
Малх баттана тIаьхьа ца кхуьу‚ буьйса дийнал хьалха ца йолу  массо а шен-шен меттехь нека деш ю
Билгала делил ду царна Оха церан зуьррет дуьззина хиллачу /Нухьан/ кемана тIехь дсалелийна хилар
Цунах тера кхоьллира Оха царна уьш тIе хаа хIуманаш а
Тхуна лиънехьара‚ хи чу бахийтина хир бара уьш‚  ма хир дацара царна орца‚ ма кIелхьарбохур бацара уьш
Тхоьгара къинхетам а‚ цхьа хан тIекхаччалц бахам а хилча бен
Цаьрга аьлча: 'Шу кхералаш шун хьалха хиллачух а‚ шун тIаьхьа хирдолчух  а  шух къинхетам бан там бара' /уьш дIабоьрзу/
Делан аятех цхьа а аят ца догIу цаьрга‚ уьш цунах дIабоьрзуш а бен
Цаьрга аьлча: 'Саг ло /мискачарна / Дала шайна деллачу рицкъах,' цатешачара олу ийман диллинчарах: 'Оха хIунда кхобу уьш? Дала, Шена лаахь, Ша кхобур бу‚ ган а гуш тилар чохь ду-кх шу'
/ТIаккха/ цара олу: 'Маца хир ду иза аш дуьйцург,  шу бакълуьйш хиллехь?'
Хьоьжуш лаьттар бац уьш  беккъа цхьа чIогIа мохь хир бу: цо схьалоцур бу уьш, шаьш лаьтташехь къуьйсуш
Весет дан а ницкъ кхочур бац царна‚ шайн нахана тIе юхабоьрзур а бац уьш
Сур локхур ю  уьш кешнашкара шайн Кхиош-кхобучунна тIе сихлур бу
Цара элира: 'Ма боккха бала беана вайна! Хьан гIовтина-те вай‚ дийшина Iохкучуьра?!' /Маликаша я муъмин наха эр ду/: 'ХIара ду шуна Къинхетам болчо хир ду аьлларг. Бакълина элчанаш'
Беккъа цхьа чIогIа мохь хилла  уьш берриге а Тхуна хьалха дIатарбелла
Тахана синна цхьанна хIуманца зулам дийр ма дац‚ аш йинчу Iамалшца бен бекхам а шуна хир ма бац
Баккъалла а, ялсаманин дай тахана /шайн/ гIуллакхашкахь зовкх хьоьгуш хир бу
Уьш а‚ церан зударий а IиндагIехь маьнганашна тIетевжина лаьттар ма бу
Царна цигахь стоьмаш а‚ царна шаьш ехнарг хир ма ю
Салам!'  олуш маршалла хир ду къинхетаме волчу  Делера
Шу дIакъаста тахана‚ хIай къинош динарш!
Ас шуьга ца аьллера ткъа: 'ХIай Āдаман кIентий! ШайтIанна Iибадат ма делаш  иза шуна билгала  мостагI ма дуй?
Суна Iибадат дейша  хIара бу нийса некъ!'
Шух йоккха тоба тилина даьлла и!  Шу ца хили-кх хьекъале?
ХIара ю и жоьжахате‚ хир ю шуна‚ аьлла хьехийнарг!
Iовша цуьнан йовхо тахана  шаьш ца тешаш хиларна!
Тахана Оха церан багенашна мухIар тухур ма ду‚ церан куьйгаша Тхоьга дуьйцур ма ду‚ цара /дуьненахь/ карадеш хиллачунна когаша тешалла дийр ма ду
Тхуна лиънехьара, бIаьрса дехьна уьш буьтур бара‚ новкъах тилла бисинчу царна мичара гур дара?
Я Тхуна лиънехьара, шайн меттигехь куьцаш хуьйцур ма дара церан  дIабахалур ма бацара уьш‚ юхабоьрзур а ма бацара уьш
Оха вāха витинарг къаналле дверзаво, уьш хьекъале ца хуьлу-те?
Ца Iамийна Оха цунна (Мухьаммад пайхамарна) иллеш  и дан цо там а ма бацара: иза хьехам а, /хIумнаш/  билгалдоху Къуръан а ма ду‚
Шеца кхерам таса дийнаволчунна‚ цатешначарна тIехь /царна Iазап хир ду аьлла/ дош бакъхилийта
Царна ца го-техьа Оха шайна Тхан куьйгаша динчух даьхни кхоьллина хилар‚ уьш царна тIехь дай а бина?
Оха уьш царна муьтIахь хилийтина: царах уьш тIехуьйшурш а ду‚ царах цара доу
Царна цаьргахь пайданаш а‚ маларш а ду  баркалла хIунда ца олу цара?
АллахI-Дела а витина кхин делий лаьцна  шайна гIо хир ду моьттуш
Хир дац царна цаьргахула гIо  ма бу уьш царна дIахIоттина бIо
Церан дашо сингаттаме ма войла хьо.  Тхо хууш ду хьуна цара къайладоккхург а‚ цара дIахьедийриг а
Адамна ца го-те Оха ша кхоьллина хилар тIадамах?  билгала мостагI хили-кх цунах!
Тхуна масал а далийна‚ ша кхоллар диц а дина‚ аьллера: 'Хьан денйийр ю даьIахкаш, уьш яхкаелча?'
Ахь āла: 'Денйийр ю уьш шаьш дуьххьара кхоьллинчо  Иза массо а хIума кхолла Ша хууш ма ву
Иза ву шуна сийначу диттах цIе хилийтина‚  аш цунах лата а еш'
Ткъа стигланаш а‚ латта а Ша кхоллинчунна ницкъ ца кхочу и саннарг юха кхолла?! Кхочу!!! И ша дика хууш кхоллархо ма ву!
Цуьнан гIуллакх ду Шена цхьа хIума лиъча, цуьнга 'Хила!' āлар  тккха иза хуьлу
Цна ву  И (Дела массо а кхачамбацарех)‚ Шен куьйгахь массо а хIуманан паччахьалла долу‚ шу а Шена тIе дIадерзор долу
/Ас дуй боу/ могIаршкахь лаьттачарах могIица
/Ас дуй боу/ лохкучарах лахкарца
/Ас дуй боу/ хьехам боьшучарах:
Баккъалла а, шун Дела цхьаъ ву
Стигланийн а‚ лаьттан а‚ цу шиннан юккъехь мел долчун а Да ма ву Иза‚ малхбалийн а Да ма ву Иза
Баккъалла а, Оха хаздина гергара стигал седарчийн хазаллица а,
Iалашдарца а массо а карзахдаьллачу шайтIанах
Цара ладугIур дац Лакхарчу Кхеташоне‚ духатухур ду массо а агIорхьара
Генадаккхарца‚ ткъа царна ду цкъа а хедар доцу Iазап
Сихха /цхьа дош/ схьалаьцнарг доцург‚ тккха цунна а тIаьхьакхуьу /стиглара/ охьабужу цIе туху седа
Ахь хаттал цаьрга: 'Уьш бу вуно чIогIа кхолла‚ я Оха кхоьллинарг ду?' Баккъалла а, Оха кхоьллина уьш (церан бух  Āдам) леташ болчу топпарах (поппарах)
ХIаъ‚ цецваьлла хьо, уьш ца бешаш бу /хьан цецваларх/
Шайна /Къуръанца/ кхерам тесчи а, цара тидам ца бо
Шайна делил гича а, тIех ца бешаш хуьлу
Цара элира: 'ХIара билгала бозбуунчалла а бен дац
Вай делча‚ вайх топпар (поппар) а‚  тхкаш (даьIахкаш) а хилча, вай юхадендийр ду?
Я вайн хьалхалера дай?'
Ахь āла: 'ХIаъ‚ шу кIелдуьсур ма ду'
Иза-м цхьа аз бен дац  уьш хьоьжуш хир бу
Шаьш олуш: 'Ма бала бу вайна! ХIара ду-кх и бекхаман де'
ХIара ду-кх и къастаран де‚ аш ша харцдеш хилла долу'
Схьагулбе и зулам динарш а‚ церан зударий а‚ цара /шайна/ Iибадат деш хилларш а,
Дела а витина. ДIанисбе уьш жоьжахатин новкъа!
Совцабе уьш  цаьрга барт хоттур бу!'
Шуна хIун хилла? Вовшашна гIо деш ма дац шу?'
ХIаъ‚ уьш тахана мукIар хилла
Царах цхьаберш тбирзи вукхарна, хоьттуш
Олуш: 'Шу ма дара тхуна тIедогIуш аьтту агIорхьара'
/Вукхара/ эр: 'ХIаъ‚ шу шаьш ца хилира тешаш /Делах/
Тхан шуна тIехь цхьа а ницкъ бацара. ХIаъ‚ шу шаьш хили тIехдаьлла къам
Тхуна тIехь бакъ хили тхан Кхиош-кхобучун дош. Баккъалла а, оха Iовшур ду-кх /Iазап/
Оха шу а тили-кх‚ баккъалла а, тхо тхаьш а хилла-кх тиладелла'
Баккъалла а, уьш оцу дийнахь Iазапехь /цхьанна/ декъах хир бу
Баккъалла а, Тхо иштта до/зап/ къинош диначарна
Баккъалла а, уьш хилира шайга аьлча: 'Кхин дела вац АллахI бен',  курабуьйлуш
Цара олура: 'Оха буьтура ткъа тхан делий жинех волчу илланчин дуьхьа'
ХIаъ‚ иза-м веана бакъдолчуьнца‚ цо бакъбина баийтинарш
Баккъалла а, аш Iовшур ма ду лазош долу Iазап
Шуна бекхам хир ма бац аш деш хилларг бен
Делан сов цIена леш боцучара. (Царна хир дац зап)
Царна  девзаш долу рицкъ ду
Стоьмаш‚ церан сийдеш хир ду
НиIматийн бошмашкахь
Маьнганий тIехь вовшийн духь-дуьхьал лаьтташ
Царна /тIехьийзаш/ го боккхур бу /бераша/ шовдана чуьра /ихачу/ чагIаран кадаца
КIайн‚ чоме /малар/ долуш молучарна
Цу чохь /хьекъал/ талхар а дац /корта лезаш/‚ уьш цунах бехар а бац
БIаьрса лоцу долуш бIаьргаш баккхий болу /хаза зударий/ хир бу церан
Шаьш хьуламехь долчу хIоах тера
Царах цхьаберш вукхарна дуьхьал гIур бу, хоьттуш
Эр ду царах олучо: 'Баккъалла а, сан цхьа накъост ма вара /дуьненахь долуш/
Цо олура: 'Баккъалла а, хьо /пайхамараш/ бакъбечарах ву?
Вай делча‚ вайх поппар (топпар) а‚ даьIахкаш (тхкаш) а хилча, вай бекхаме узур ду?'
Цо элира: 'Шу хьовсий?'
Иза хьаьжира‚ тIаккха цунна иза жоьжахатина юккъехь гира
Цо элира: 'ТаллахIи‚ /цхьана маьIIара/ со хIаллаквеш ма лаьттара ахь
Сан Кхиош-кхобучун ниIмат ца хиллехьара, со хир ма вара /хIоккхахь/ лаьттачарах'
/Ялсаманин охIлано эр ду, уьш бахьош/: 'Вай лийр долуш дац?
Вайн цкъа далар а бен‚ вайна Iазап дийр долуш а дац?
Баккъалла а, хIара бу-кх сийлахь-беза толам
Ишттачун дуьхьа къахьоьгийла къахьоьгучара'
Ткъа иза ду дика тIедосса /хьошалгIа/‚ я заккъум дитт ду?
Баккъалла а, Оха иза хилийтина питна хилла зуламхошна
Баккъалла а, иза ду жоьжахатина бухахь арадолу дитт
Цуьнан стоьмаш бу шайтIанийн кортош санна
Баккъалла а, цара цунах дуур долуш а ду‚ гайнаш юзор йолуш а ю цунах
ТIаккха баккъалла а, царна цунна тIе /тоьхна/ цIийдина хи ду
ТIаккха баккъалла а, церан дIадерзар жоьжахате  ду
Баккъалла а, царна карийра шайн дай а тилабелла /царна тIаьхьабаьзира уьш/
Уьш церан лорах лехкира. (Дуьненахь болуш шайн дайша дина къинош дира цара а)
Тилабелира царал хьалха дуьххьар хиллачарах  дукхахберш
Оха бахийтира цаьргахь кхерамчаш
Хьажал‚ муха хилла шайна кхерам тесначеран тIаьхье
Делан сов цIена леш боцучеран
Тхоьга кхийкхира Нухьас  ма дика жоп луш дерш ду /Тхо/
Оха кIелхьарваьккхира иза а‚ цуьнан доьзал а боккхачу балих
Оха хилийтира цуьнан зуьррет  иза бухадуьсург
Оха цунна дитира /хаза хаставар/ тIаьхьенашкахь
Салам ду Нухьана Iаламашкахь
Баккъалла а, Оха иштта бекхам бо дикачарна
Баккъалла а, иза ву Тхан муъмин лешех
ТIаккха Оха хи бухабахийтира бисинарш
Баккъалла а, цуьнан тобанах ма ву ИбрахIим а
Дагадаийта! Иза веара шен Кхиош-кхобучунна тIе цIенчу дагца
Дагадаийта! Цо аьллера шен дега а‚ шен къоме а: 'ХIун ю аш Iибадат деш ерг?
Харцдерг делий /лаца/ лаьа шуна, АллахI- Дела а вуьтий?
ХIун ду шуна моьттург  Iаламийн Дех?'
Иза хьежира хьажарца седарчашка
ТIаккха цо элира: 'Баккъалла а, со цомгуш ву'
Уьш дIабирзира цунах‚ букъ берзина
Иза тIевирзира церан делашна‚ цо элира: 'Аш ца юу?
Шуна хIун хилла‚ дист ца хуьлу шу?'
Иза тIевирзира царна, тухуш аьтту куьйгаца
Уьш дуьхьалкхийтира цунна бевда беана
Цо элира: 'Аш Iибадат до ткъа шаьш тостуш йиначарна?'
Дела ма ву шу кхоьллинарг а‚ аш деш дерг а /кхоьллинарг а/'
Цара элира: 'Ē цунна гIишло‚ чу кхосса иза егачу цIарга!'
Царна лиира цуьнца мекарло ян‚ Оха хилийтира уьш кIелбисинчарах
Цо (ИбрахIима) элира: 'Баккъалла а, со воьду сан Кхиош-кхобучунна тIе. Цо нисвийр ву со
Сан Кхиош-кхобург‚ суна дикачарах /доьзалхо/ лōлахь'
Оха цунна кхаъ баьккхира тIех собаре кIантаца
Иза цуьнца (ИбрахIимца) сиха лелалучу хьоле кхаьчча‚ цо (ИбрахIимо) элира: 'ХIай сан кIаьтиг‚ баккъалла а, суна го гIенах ас хьуна /гIурбанна/ урс хьокхуш‚ хьажал‚ хьуна хIун хета'. Цо элира: 'Дада‚ хьайга омра деш дерг де‚ хьуна со карор ву‚ Дала мукъалахь‚ собар дечарах'
И шиъ /Далла/ муьтхь хилча‚ цо (ИбрахIима) иза хьаж тIе виллича‚
Оха цуьнга кхийкхира: 'ХIай ИбрахIим!
Бакъхилийти ахь гIан'. Баккъалла а, Оха иштта бекхам бо дикачарна
Баккъалла а, хIара  иза ду-кх билгала долу зер
Оха текхира цунах сийлахь-деза гIурба
Оха дитира цуьнан /цIе яккхар а‚ и хаствар а/ тIаьхьабогIучаьргахь
Салам-маршалла ду ИбрахIимна
Оха иштта бекхам бо дикачарна
Баккъалла а, иза ву Тхан муъмин лешех
Оха кхаъ баьккхира цунна Исхьакъаца‚  дикачарах пайхамарца
Оха декъалвира иза а‚ Исхьакъ а. Цу шиннан зуьрретах диканиг а ву‚ ша шена билгала зуламхо а ву
Мусах а‚ ХIарунах а бинера  Оха /боккха/ къинхетам
КIелхьарваьккхира Оха и шиъ а‚ цу шиннан къам а боккхачу бāланах
Царна гIо дира Оха  уьш хилира тоьлларш
Оха делира цу шинга билгала долу жайна
Оха нисвира и шиъ нийсачу новкъа
Оха дитира цу шиннан /хаза цIе яккхар/ тIаьхьабогIучаьргахь
Салам-маршалла ду Мусага а‚ ХIаруне а
Баккъалла а, Оха иштта бекхам бо дикачарна
Баккъалла а, и шиъ Тхан муъмин лешех ву
Баккъалла а, Ильяс а ма ву бахкийтинчарах
Цо ма элира шен къоме: 'Шу /Делах/ ца кхоьру?
Аш кхойкху ткъа БаIлага‚ уггар дика кхоллархо а вуьтий?
АллахI  шун Дела а, шун хьалхалера дайн Дела а вуьтий?'
Тккха цара иза харцвира – баккъалла а, уьш хьалхахттор ма бу /жоьжахатина, запана/
Делан сов цIена леш боцурш
Оха дитира цунна /хаза цIе яккхар, наха хаставар/ тIаьхьабогIучаьргахь
Салам-маршалла ду Ил-йāсūна
Баккъалла а, Оха иштта бекхам бо дикачарна
Баккъалла а, и Тхан муъмин лешех ву
Баккъалла а, ЛутI а ву бахкийтинчарах
Оха кIелхьарваьккхира иза а‚ цуьнан берриг доьзал а
/запехь/ бисинчарна юккъехь хилла йолу /Лутн зударех/ цхьа йоккха стаг йоцург
ТIаккха Оха бохийра биснарш
Баккъалла а, шу лелаш ма дуй царна юххехула Iуьйрана а‚
Буьйсана а. Шу хьекъале ца хуьлу?
Баккъалла а, Юнус а ву бахкийтинчарах (элчанех)
Ведара иза дуьззинчу кемана тIе
Цо кхаж тесира /царца/  иза эшначарах хилира
И кхеллира чIеро и бехке а волуш
Баккъалла а, иза ца хиллехьара тасбахь дечарах
Вуьсара ма вара цуьнан кийрахь уьш юхадендечу /къемат/дийне кхаччалц
Кхоьссира Оха иза ара (яьссачу меттиге), цомгуш а волуш
Оха далийтира цунна туьтен (гIабакхан) дитт
Оха вахийтира иза бIе эзарна (дуккха нахана тIе) я совболчаьрга
Цара ийман диллира  Оха цхьа хан тIекхаччалц бахам белира царна
Ахь хаттал цаьрга: 'Ткъа хьан Кхиош-кхобучунна мехкарий бу‚ ткъа царна кIентий бу
Я Оха кхоьллина маликаш зударийн /жинсах / царна гуш?'
ХIан-хIа! Баккъалла а, шайн эладитанах дуьйцуш ма ду и цара
Дала бер дина /бохуш/  баккъалла а, уьш харцлуьйш ма бу
Мехкарий хаьржина Цо кIентел‚ /бохуш/?
ХIун ду шуна‚ муха хьукам до аш?
Ойла ца йо аш?
Я шун билгала бакъо ю?
Схьало шайн жайна, шу бакълуьйш хиллехь
Цара хилийтира Цуьнан а‚ жинийн юкъахь гергарло. Жинашна хиира уьш дIахIоттор буйла
ЦIена ву и Дела цара дечу /харц/ сибатах
Сов цIена Делан леш боцурш /жоьжахатина хьалха дIахIоттор бу/
Баккъалла а, аша а‚ аш /шена/ Iибадат дечо а
Аш питне лоцур ма вац
Ша жоьжахатехь вегар верг бен
Тхох ма дац цхьа а шена билгала меттиг йолуш бен
Баккъалла а, тхо могIарш бина ду (лаьтташ бадатехь могршца )
Баккъалла а, тхо тасбахь деш ду
Уьш (Маккара керстанаш) хиллехь а олуш:
Тхоьгахь хьехам хиллехьара хьалхалерачаьргара‚
Тхо хир дара Делан сов цIена леш'
Керстаналла дина цара цунна (Къуръанна)‚ тIаьхьа хуур ду царна
Хьалхадаьлла Тхан дош Тхан бахкийтинчу лешка
Баккъалла а, уьш  уьш бу шайн гIо дийр дерш
Баккъалла а, Тхан эскар (муъмин нах)  и ду толамхо
Дверза царах цхьа хан яллалц
Гайта цаьрга /царна Iазап дуссуш/  тIаьхьа гур ду царна /шайн керстаналлин бекхам/
Ткъа Тхан Iазапца а сих ло уьш?
Иза (Iазап) доьссича, церан керташка (аренга)  ма вон хилла-кх шайна кхерам тесначеран Iуьйре
Дверза царах цхьа хан яллалц
Гайта  тIаьхьа гур ду царна
ЦIена ву хьан Кхиош-кхобург - сийлаллин Эла  цара /Шена тхь/ кхуллучу /харц/  сибатех
Салам-маршалла ду элчанашна
Хастам бу Далла  Iаламийн Дена
Сāд. Шегахь хьехам болчу Къуръанах /дуй боу Ас/:
ХIаъ‚ цатешнарш кураллина чохь а‚ мостагIаллина чохь а бу-кх
Мел тIаьхье хIаллакйина Оха царал хьалха‚ цара кхойкхура /къинхетам боьхуш/ яцара и /кIелхьарбевлла/ бовдаран хан
Цецбевлира уьш шайга шайн юккъера кхерамча веъча. Цатешачара элира: 'ХIара тIех харцволу бозбуунча ву
Цо /дуккха делийн метта/ цхьа дела хилийтина? И тамаше хIума ду!'
Царах хьалдолу тоба дIаяхара /олуш/: 'Дг‚ собар а де шайн делий тIехь. Баккъалла а, хIара ду дезаш долу хIума
Тхуна ца хезна оцунах тIаьхьарчу миллатехь. Иза шаьш кхоьллина хIума а бен дац”
Цуьнга боссина хьехам вайна юккъера?'. ХIаъ‚ уьш шеконехь бу-кх Сан хьехамах. ХIаъ‚ цара /хIинца а/ ца Iевшина Сан Iазап
Ткъа цаьргахь ю хьан веза волчу‚ /пайхамарна ниIмат/ луш волчу Кхиош-кхобучун къинхетаман хазнаш?
Я церан ду стигалнийн а‚ лаьттан а‚ цу шиннан юккъехь долчун а паччахьалла? Хьалаболийла уьш /стигла/ гIирсашца
/Паймарна дуьхьал вовшахтоьхначу/ тобанех цхьа кIеззиг бIо бу уьш – бохор бу хьуна иза
Харцбира /пайхамарш/ царал хьалха Нухьан къомо а‚ Iадаша а‚ хьостамаш долчу ФирIавно а
Самудаша а‚ ЛутIан къомо а‚ Айкатан дайша а  цу /ерриг/ тобанаша
Массара а харцбира элчанаш  бакъхилира Сан бекхам
Хрш хьовсур ма бац цхьана мохье бен  цунна хан яхъяр хир дац. (И мохь тохар тIаьхьатоттур дац.)
Цара (Маккан охано ца бешаш) элира: 'Тхан Кхиош-кхобург‚ сихде тхуна тхан дāкъа хьесапан де дале'
Сатоха /ахь‚ хIай Мухьаммад/ цара дуьйцучунна‚ дагавайта Тхан лай Давуд‚ шегахь ницкъ хилла волу. Баккъалла а, иза /Далла/ тIевоьрзуш верг вара
Оха муьтIахь дира /Давудана/ лаьмнаш  цуьнца цхьана тасбахь деш суьйранца а‚ /малх/ дIакхетарца а
Олхазарш а‚ гулдеш /тобанашкахь/  массо а Цунна тIедоьрзу /муьтIахь хиларца, тасбахь дарца/
Оха чIагIдира цуьнан паччахьалла‚ делира цунна хьекъалалла а‚ дов къастон хаар а
Хьоьга деъний довхойн хабар? Уьш михьрабе хьала ма бевлира
Уьш Давуд волчу чоьхьа бевлира‚ иза царах кхеравелира. Цара элира: 'Ма кхера. Ши довхо ву /тхо/. Тхан цхьаберш вукхарна чугIиртина. Кхиэл е тхуна юккъехь нийсонца‚ харцо ма ēлахь‚ нисде тхо нисчу новкъа
ХIара сан ваша ву‚ цуьнан дезткъе ткъаесна уьстагI бу‚ сан цхьа уьстагI бу. Цо аьлла: 'Суна кхачо е цуьнца'. Иза сол тоьлира довехь'
Цо (Давуда) элира: 'Хьуна зулам дина цо хьан уьстагI бехарца шен уьстагIий тIе. Баккъалла а, цхьана гIуллакх дечарах дукхачара вовшашна гамо йо‚ ийман диллинарш а‚ дика Iамалш еш берш а боцучара  ма кIеззиг бу уьш!' Давудана хиира Оха ша питне лаьцна хилар. ТIаккха шен Кхиош-кхобучуьнга гечдар дийхира цо‚ горавоьжира иза‚ /Далла/ тIевирзира иза
Оха цунна из гечдира. Баккъалла а, цунна Тхоьгахь гергарло а ю‚ хаза тIетовжийла а ю
ХIай Давуд! Оха хилийтина хьох лаьттахь халип. Кхиэл е нахана юккъехь нийсонца‚ тIаьхьа ма хIотта дезаршна  цара тилор ву хьо Делан некъах. Баккъалла а, Делан некъах тилалуш берш  царна чIогIа Iазап ду цара хьесапан  де дицдарна
Оха эрна ца кхоьллина стигал  а‚ латта а‚ цу шиннан юккъехь мел дерг а. Иза цатешачарна моттар ду. Бāла бу цатешачарна /жоьжахатин/ цIергара
Я Оха хуьлуьйту ийман диллинарш а, дика Iамалш йинарш а лаьттахь боьхалелачарах тера? Я Оха хуьлуьйту /Делах/ кхоьруш берш къинош дечарах тера? /Хн-х, хуьлуьйтур бац/
Жайна ду /хIара/‚ Оха ша хьоьга доссийна‚ беркате долуш‚ цаьрга цуьнан аятех ойла яйта‚ хьекъал долчарна дагадайта
Оха велира Давудна Сулейман  дика лай. Баккъалла а, иза /Далла тIе/ твоьрзуш верг ву /бадат дарехь/
Цунна (Сулеймана) гайтира суьйранца барг туху /кха кога тIехь хIотталуш/ говраш
Цо элира: 'Баккъалла а, суна дукхадиза ниIмат сан Кхиош-кхобург хьехорал кирхьаца /малх/ дIахьулбаллалц
Схьаялаел уьш суна тIе!' Волавелира иза /урс/ хьекха ностарех а‚ логех а
Оха питне лецира Сулейман‚ цуьнан гIанта тIе  цхьа дегI диллира Оха‚ тIаккха иза /тōба дарца Тхуна/ тIе вирзира
Цо элира: '/Везан/ Дела‚ гечдехь суна‚ ло суна паччахьалла, сол тIаьхьа цхьанна хир доцчу тайпана. Баккъалла а, хьо ву-кх ттт луш верг'
Оха муьтIахь бира цунна мох‚ байа лелаш цуьнан омраца цунна луучу‚
ШайтIанаш а – массо а гIишлоярхо а‚ хIорда бухауьйдург а (маржанаш лоьхуш)‚
Вуьйш а‚ дихкина долу буржолашкахь
/Оха элира цуьнга/: 'ХIара  Тхан совгIат ду. Дло /хьан совгтах рицкъ хьан дōлахь болчарах хьайна луучунна/ я /ца луш/ сацаде /хьайна луучунна/, цхьа а хьесап а доцуш.'
Баккъалла а, цунна Тхоьгахь гергарло а ю‚ дика тIетовжийла а ю
Дагавайта Тхан лай Аюб‚ цо кхийкхира шен Кхиош-кхобучуьнга: 'Баккъалла а, со схьалаьцна шайтIано халонца а‚ Iазапаца а'
/Элира цуьнга/: 'Тоха хьан когаца! ХIара  шийла лийчар а ду‚ малар а ду'
Оха дбелира цунна шен доьзал а‚ кхин царал а цаьрца цхьана Тхоьгара къинхетам а хилла‚ хьекъал долчарна хьехам а хилла
/Оха элира цуьнга/: 'Схьаэца хьан куьйга цIов‚ цуьнца тоха‚ хьан дуй къера ма хилийта!' Баккъалла а, Тхуна иза карийра собаре. Дика лай ву. Баккъалла а, иза /Далла тIе/ воьрзуш верг ву
Дагабайта Тхан леш ИбрахIим‚ Исхьакъ‚ ЯIкъуб‚ шайгахь ницкъ хилла болу /Далла Iибадат дарехь/‚ тидамалла а хилла болу /дин кхочушдарехь/
Оха цIанбира уьш цIенчу Iалашонна  /эхартан/  цIа дагадайтан
Баккъалла а, уьш Тхан гергахь хаьржинчарах‚ дикачарах бу
Дагабайта (хьахабе) ИсмаIил а‚ АльясаI а‚ Зуль-Кифл а  берриге а дикачарах бу
ХIара хьехам бу. Баккъалла а, /Делах/ кхоьручарна дика тIевоьрзийла ю
Iаднан бошмаш ю царна‚ /шайн/ неIарш дIаеллина йолу
Тевжина лаьтташ /хир бу уьш/ цигахь‚ цара схьабоьхуш (царна ткхоьхьуш)  цу чохь дуккха стоьмаш а‚ малар а /хир ду/
Царна бу бIаьргаш гатта болу‚ цхьана хеннара болу /мехкарий/
ХIара ду-кх шуна /дуьненахь долуш/ хир ду аьлларг хьесапан денна
Баккъалла а, хIара Тхан рицкъ ду‚ цунна кхачадалар дац
ХIара! Баккъалла а, /Делан/ дозанах бевлинчарна вон тIевоьрзийла ю-кх!
Жоьжахати  цу чохь бегар бу уьш  ма вон /дIавуьжу/ мотт бу-кх /иза/
ХIара /Iазап/ Iовшийла цара‚ и ду лелина хи а‚ нотIкъа а
Кхин а‚ цуьнан кепара‚ тайп-тайпана /Iазапаш хир ду царна/
ХIара толгIе ю шуьца цхьана /жоьжахатина/ чу йоьдуш. 'Марша догIийла' дац царна. Баккъалла а, уьш цIаргахь бегар бу-кх (баьгга чекх ца бовлуш)
Цара элира: 'ХIаъ‚ шуна 'марша догIийла' дац-кх. Аш хьалхадаьккхина тхуна хIара. Ма вон чIагIо ю-кх!'
Цара элира: 'Везан Дела‚ хIара тхуна хьалхадаьккхинчунна тIетохалахь Iазап шозза цIаргахь'
Цара элира: 'Вайна хIун хилла ца ган божарий‚ вай шаьш вочарах лоруш хилла болу /дуьненахь/?
Вай ца дешаш дара царах‚ я /вайн/ бIаьрг царах дIатили?'
Баккъалла а, иза хьакъ-бакъ ду  жоьжахатин дайша вовшашца къийсар
Ахь āла: 'Баккъалла а, со кхерамча ву. Ма вац цхьа а дела Ша веккъа Цхьаъ волу‚ тх нуьцкъала волу АллахI бен
Ша стигланийн а‚ лаьттан а‚ цу шиннан юккъехь долчун Да волу‚ Ша веза волу‚ тх гечдеш волу'
Ахь āла: 'Иза  сийлахь доккха хабар ду
Шу цунах дIадоьрзуш ду
Суна ца хили лаккхарчу элих (Далла гергахь долу маликех) лаьцна хаар, уьш къуьйсуш болуш./Āдаман хьокъехь/
Суна вехьеца хаийтина со билгала кхерамча вуйла'
Дагадаийта! Хьан Кхиош-кхобучо аьллера маликашка: 'Баккъалла а, Со кхолла воллу адам поппарх
Ас иза нисвича‚ цу чу Сан сих са а диллича, цунна /сий деш/ суждане гIолаш'
Сужуд дира маликаша массара а
/Цхьа/Иблис юкъарадолуш  цо куралла йира‚ и хилира керстанех
Цо (Дала) элира: 'ХIай иблис‚ стено дуьхьало йина хьуна сужуд дан Ас кхоьллинчунна Сан куьйгашца? Курадаьлла хьо‚ я хьо хилла хьаладала гIертачарах'
Цо элира: 'Со цул (Āдамал) дика ду. Со кхоьллина Ахь цIарах‚ и кхоьллина Ахь топпарх'
Цо (Дала) элира: 'Арадала цу /ялсамане/ чуьра. Баккъалла а, хьо неIалт аьлла /массо а диканах/ хадийнарг ду
Баккъалла а, хьуна Сан неIалт ду бекхаман де далц'
Цо (иблисо) элира: 'Везан Дела‚ хан яхъехь сан уьш (адамаш) юхаденбен де ткхаччалц'. ('Къематде далц ца долуьйтуш дитахь со')
Цо элира: 'Баккъалла а, хан яхъйиначарах ду-кх хьо!
Билглчу хенан де ткхаччалц'. ('Къематде далц лийр дац хьо).'
Цо элира: 'Хьан возаллах дуй боу ас: ас тиланне а тилор ма бу уьш берриге а,
Царах Хьан сов цIена леш боцурш'
Цо элира: 'Баккъалла а, хьакъ-бакъ Ас олу:
Юзанне а Ас юзор ма ю жоьжахати хьох а‚ хьуна тIаьхьа мел хIоьттинчух а – царах массарах а'
Ахь āла: 'Ас цу тIехь цхьа а мах ца боьху‚ со сайна тIедиллинчарах а вац'
Иза (Къуръан) беккъа Iаламашна хьехам бу
Шуна хаанне а хуур ду оцунан хабар цхьа хан яьлча
Жайна доссор /ду хIара/ Ша веза волчу‚ хьукам /нийса/ деш волчу Делера
Баккъалла а, Оха доссина хьоьга жайна бакъдолчуьнца: Далла Iибадат де‚ Цунна дог цна хуьлуш /дечу/бадатехь
Ткъа Делан дац цIена дин? Иза воцург гIоьнчий лаьцнарш‚ /олуш/: оха царна Iибадат ца до цара тхо Далла гергадахийта а бен ма торру гергахиларца  баккъалла а, Дала хьукам дийр ду царна юккъехь церан хилпало йолчохь. Баккъалла а, Дала нис ца во ша харцверг а‚ тх сов керста хилларг а
Далла лиънехьара Шена доьзалхо лаца‚ Цо хаьржина хир ма вара Ша кхоьллинчух Шена луург. Вонах цIена ву Иза. Иза АллахI ву‚ Ша цхьаъ волу‚ тIех сов нуьцкъала волу
Цо кхоьллина стигланаш а‚ латта бакъдолчуьнца. Цо хьавзайо буьйса дийне‚ де хьовзадо буьйсане‚ муьтIахь бина малх а‚ бутт а  массо а дIалелаш бу шен хан тIекхаччалц. Ткъа Иза вац веза верг а‚ тIех сов гечдеш верг а?
Цо шу кхоьллина цхьана синах (Āдамах)‚ тIаккха Цо йина цунах цуьнан зуда (Хьава)‚ Цо доссина шуна даьхнех борхI  борша а‚ сте а. Шу кхуллу Цо шун нанойн кийрахь цхьана кхолларца /кхечу/ кхолларал тIаьхьа кха /хIуманан/ боданехь. Иза ву АллахI  шун Эла‚ Цуьнан ду паччахьалла. /Кхин/ дела вац Иза воцург  ма дIатилош ду шу /Цунах/
Аш керстадахь  баккъалла а, Дела шух цIена ву. Иза реза вац Шен лешна  /цара Шен дин/ керстадарна. Аш шукур дахь  оцуьнца реза ву Иза шуна. Дхьур бац дхьочо кхечун мохь. ТIаккха шун Кхиош-кхобучунна тIе шун дIадерзар ду. Цо дуьйцур ду шуьга аш деш хилларг. Баккъалла а, Иза ву дегнашкахь дерг хууш верг
Адам цхьана бохамо схьалаьцча,  шен Кхиош-кхобучуьнга кхойкху цо, Цунна тIе воьрзий /тōба дарца/. ТIаккха Цо Ша паргIатваьккхича Шегара ниIматаца,  дицдо цо ша Цуьнга кхойкхуш хилларг хьалха‚ Далла нийсархой а бо цо Цуьнан некъах /нах/ тилорхьама. Ахь āла: 'Бахам бе хьан керстаналлица цхьа кIеззиг. Баккъалла а, хьо ву цIеран дайх'
Ша Далла гIуллакх деш верг буьйсанан сахьташкахь‚ сужуд деш‚ /ламазаш деш/ хIоьттина верг эхартах кхоьруш, шен Кхиош-кхобучун къинхетаме дог дохуш /вуй и тера Далла Iесалла ечух/? Ахь āла: 'Цхьа терра буй хууш берш а‚ ца хууш берш а?' Баккъалла а, ойла йийр ю хьекъал долчара
Ахь āла: 'ХIай сан ийман диллина болу леш! Шу кхера шайн Кхиош-кхобучух. Диканиг динчунна хIокху дуьненахь  диканиг ду. Делан латта шортта ду. Собар диначарна шайн ял лур ма ю цхьа а хьесап доцуш'
Ахь āла: 'Баккъалла а, суна омра дина ас Далла Iибадат дан, Цунна дог цна хуьлуш /дечу/ бадатехь
Суна омра дина со цхьалгIа бусалба хила'
Ахь āла: 'Бакъалла а, со кхоьру, ас сан Кхиош-кхобучунна Iесалла йича, деза-доккхачу /къемат/ дийнан Iазапах'
Ахь āла: 'Далла Iибадат до ас, Цунна дог цна хуьлуш сан бадатехь
Аш Iибадат де шайна ма луу Иза воцучунна'. Ахь āла: 'Баккъалла а, эшаллехь бисинарш бу шаьш а‚ шайн доьзал а байнарш къематдийнахь'. Иза бац ткъа билгал эшам?
Царна шайн тIехула а цIеран гIатт хир ю‚ шайн бухахула а гIатт ю. Иштта цуьнца кхерабо Дала Шен леш: хIай Сан леш! Сох кхералаш
ТIагIут генадаьккхинарш шена Iибадат дарх‚ Далла тIе бирзинарш  царна кхаъ бу  ахь кхаъ баккха Сан лешна
/Уьш/ даше ладуьйгIуш берш бу‚ тIаккха цуьнан уггар дикачунна тIехьабаьзаш  уьш бу Дала шаьш нисбинарш. И бохкурш  уьш бу хьекъалдерш!
Ткъа Шена тIехь Iазапан дош /жоьжахате гIур ву аьлла/ бакъхилларг  /нисло дика Iамал ечуьнца/? Ахь кIелхьарвоккхур вуй цIаргахь верг?
Делахь а, шайн Кхиош-кхобучух кхийринарш  царна хIусамаш хир ю‚ шайн тIехула а дина даьлла цIенош долуш‚ шайн бухахула хиш а лелаш  Делан ваIда ю /иза/. Дала ца йохайо /Шен/ ваIда
Хьуна ца го: Дала доссина стиглара хи‚ тккха дохуьйту и лаьттахь долчу хьосташ чу‚ тIаккха цуьнца ялта схьадоккху Цо тайп-тайпана беснаш долуш‚ тIаккха дакъадолуьйту Цо  хьуна и го мажделла‚ тIаккха Цо царах /аьтта, йохийна/ кийсакаш хуьлуьйту. Баккъалла а, цу чохь хьехам бу хьекъалдолчарна
Ткъа Дала шен дог исламана дделлинарг‚ ша шен Кхиош-кхобучун нур тIехь волуш /дика вац шен дагна тIе мухIар тоьхначул/? Бала бу шайн дегнаш Дела хьехорах къиза долчарна. Уьш билгалчу тилар чохь бу-кх!
Дала хабарх уггар хазниг доссадина  шен хьукам а, хьехамаш а керл – керла бохуш, вовшашка тера болуш долу жайна, цунах шен Кхиош-кхобучух кхоьручеран чIор детталуш‚ тIаккха шен чIор а‚ дегнаш а Дела хьехорна кIадлуш. Иза бу Делан нийса некъ‚ Цо нисво цуьнца Шена луург. Дала тилавала вуьтуш верг  цуьнан вац /ша/ нисвийриг
Ткъа шен юьхьаца къематдийнахь Iазапан вонах ларвала гIиртинарг /ву цу жоьжахатих ларинчух тера/? Аьлла /хир ду/ зуламхошка: 'Iовша /хIинца/ шаьш /дуьненахь/ карадеш хилларг!'
Царал хьалха хиллачара а харцбира /элчанаш/  Iазап деара царна шайна хаа ца лучуьра
Дала Iавшийтира цаьрга дуьненан дахарехь сийсазалла, ткъа эхартан Iазап вуно а доккха ду‚ уьш хууш хиллехь
Оха далийна нахана хIоккху Къуръанчохь хIор /хманах/ масал, уьш ойла еш хир бацара-те?
Iаьрбийн /маттахь/ Къуръан /хилийтина/‚ цхьа а гамо йоцуш  уьш кхоьрур бацара-те?
Валийна Дала масална цхьа стаг‚ шегахь накъостий къуьйсуш болу (дукха нехан долахь волу)‚ /важа/ стаг а (веккъа цхьана стеган долахь волу). И шиъ цхьатерра вуй масалца? Хастам бу Далла. ХIаъ‚ царах дукхахболчарна ца хаьа-кх
Баккъалла а, хьо а лийрволуш ву /хй Мухьаммад/‚ баккъалла а, уьш а лийр болуш бу
Тккха баккъалла а, шу къематдийнахь шайн Далла хьалхахь къуьйсуш хир ду
Мила ву ткъа зуламе ша Далла тIехь харцлуьйш волчул‚ ша бакъдерг, и шега деъначул тIаьхьа, харцдеш волчу? Ткъа жоьжахатина чохь яц Iан меттиг керстанашна? /Ма шортта ю!/
Ша бакъдолчуьнца веънарг а /Мухьаммад пайхамар/,  иза бакъвеш берш а /муъмин нах/  уьш бу /Делах/ кхоьруш берш
Царна шайна луург /хир/ ю шайн Кхиош-кхобучунна гергахь. И бу дикачеран бекхам
Дала цIанбархьама уггар вочу шаьш динчух (къинах)‚ царна шайн ял ялархьама шаьш деш хилалчух уггар хазачуьнца
Ткъа Дела вац кхачо йолуш Шен лена? Цара хьуна кхерамаш туьйсу Цул лахарчаьрца. Милла велахь а Дала тилавала витинарг,  ма вац цунна цхьа а иза нисвийриг
Милла велахь а Дала нисвеш верг  ма вац цхьа а и тилаван. Ткъа Дела вац веза  верг а‚ шегахь бекхам берг а? /Ву!/
Ахь цаьрга хаьттича: 'Хьан кхоьллина стигланаш а‚ латта а'‚ аьлла‚ цара аланне эр ма ду: 'Дала'. Ахь āла: 'Гой шуна и аш, Дела а витина шайга кхойкхурш‚ Далла суна цхьа зен лиъча‚ цара дIадоккхур долуш дуй и Цуьнан зен‚ я Цунна лиъча суна къинхетам‚ цара сацор болуш буй и Цуьнан къинхетам?' Ахь āла: 'Тоам бу суна Дела‚ Цунна тIе товжийла шаьш ттовжуш берш'
Ахь āла: 'Сан къам‚ Iамал е шайна могучу кепара‚ баккъалла а, со а Iамал еш ву. ТIаьхьа хуур ду шуна,
Хьанна тIе догIур ду Iазап, цуьнан сий а дайаш‚ хьанна тIе хьаьрчар ду лаьтташ долу Iазап.'
Баккъалла а, Оха доссийна хьоьга нахана /деша, хьукам дан/ жайна бакъдолчуьнца. Нисвелларг   шена /нисвелла/‚ тилавелларг   иза а шена тилавелла. Хьо ма вац царна тIехь векал
Дала схьаоьцу /нехан/ синош уьш лечу хенахь‚ цаделларг  набарх. Цо схьалоцу шена Iожалла сацам хилларг‚ дIадохуьйту важа шен тоьхначу ханна. Баккъалла а, цу чохь делилш ма ду ойла ечу къомана
Цара лаьцна, Дела а витийна, шайна гIодоккхурш? Ахь āла: 'Уьш цхьанна хIуманна доладеш ца хилча а‚ хьекъале ца хилча а?'
Ахь āла: 'Делан ду гIодаккхар дерриге а. Цуьнан ду стигланийн а‚ лаьттан а паччахьалла. ТIаккха Цунна тIе шу дIадерзор долуш ду'
Веккъа цхьа АллахI - Дела хьехавича, дегнаш тохало /и ца дезаш/ эхартах ца тешаш болчеран. Иза воцурш хьехабича,  уьш баккхийбеда (баккхийбоь)
Ахь āла: '/Везан/ Дела‚ /Хьо ву-кх/ стигланаш а‚ латта а кхоьллинарг‚ къайлаха дерг а‚ гучахь дерг а хууш верг а‚ Ахь хьукам дийр ду-кх Хьан лешна юккъехь‚ цара хилпало еш хиллачохь'
Зулам диначарна лаьттахь мел дерг а‚ цуьнца кхин цул хилча а,  и длур ма дара цара къематдийнахь Iазапан вочун духьал (клхьарбовлархьама). Гучуделира царна Делера цара хьесап ца деш хилларг
Гучуделира царна боьха хIуманаш шаьш карадинчух‚ хьакхаделира царах уьш шех ца бешаш хилларг
Адамо цхьана зено ша схьалаьцча, Тхоьга кхойкху‚ тIаккха Оха иза Тхайгара ниIмате хьовзадича‚ цо олу: 'Баккъалла а, иза-м деллера суна сан хаарна (со суо бахьанехь)'. ХIаъ‚ иза (Дала цунна делларг) питна (и зерхьама делла) ду‚ делахь а, царах дукхахболчарна ца хаьа-кх
Иза элира царал хьалха хиллачара а‚ кIелхьар ца бехира уьш цара карадеш хиллачо
Царах кхиира боьха хIуманаш‚ цара карадина хилла долу. ХIокхарах зулам динарш  царах а кхиар ду шаьш карадина долу боьха хIуманаш‚ цара (и Делан Iазап) гIелдийр ма дац. (Цунах бовдур ма бац уьш)
Царна ца хаьа-те Дала рицкъ даржадеш хилар Шена луучунна /и зерхьама/‚ барам а беш /хилар Шена луучунна и бале озорна/. Баккъалла а, цу чохь делилш ду-кх тешаш долчу къомана
Ахь āла /хй Мухьаммад/ шайна /дукха къинош дарца/ тIаламза хилла болчу Сан лешка: 'Аш дог ма дилла Делан къинхетамах. Баккъалла а, Дала гечдо къинош дерриге а. Баккъалла а, Иза тIех гечдийриг а‚ къинхетаме верг а ву'
Шайн Кхиош-кхобучунна тIе хьовза (тōба дарца)‚ муьтIахь хила Цунна шайга Iазап дāле хьалха‚ тIаккха шуна гIо дийр дац
ТIаьхьахIитта шайга шайн Кхиош-кхобучуьнгара доссинчух уггар хазчунна шайна цIеххьана Iазап дāле, шуна  хаа ца луш
Сино аларх /ларло/: 'Байлахь диси со Делан агIорхьара ас ледарло ярна‚ со хилира-кх /Делан аятех/ цадешачарах'
Я цо аларх: 'Дала со нисдинехь‚ со а хир ма дара /Делах/ кхоьручарах'
Я цо аларх, Iазап шена гича: 'Суна юхаделахьара /дуьненан дахар/,  со хир ма дара диканиг дечарах'
ХIаъ‚ деана хьоьга Сан аяташ‚ уьш харцдира ахь‚ хьо кураделира‚ хьо хилира цатешачарах
Къематдийнахь хьуна гур бу Далла тIехь харцлийнарш шайн яххьаш Iаржъелла. Ткъа жоьжахатина чохь яц Iан меттиг кураболчарна?/Ю деллара!/
Дала кIелхьарбохур бу /Делах/ кхоьруш хилларш /шаьш лоьху ялсамани шайна хуьлуш/ шайна толам хиларца. Царах хьакхалур дац боьха хIума‚ уьш сингаттаме а хир бац
Дела ву массо а хIуманан кхоллархо. Иза массо а хIуманан векал а ву
Цуьнан ду стигланийн а‚ лаьттан а дōгIанаш. Делан аятех цатешнарш  уьш бу эшнарш
Ахь āла: 'Дела воцчунна омра до аш соьга Iибадат де, олий‚ хIай‚ жехIал нах?!'
Хьоьга вехьеца хаийтина‚ хьол хьалхалерчаьрга а: 'Ахь накъост лацахь /Делаца/‚ хьан Iамал йоьйур ю хьуна‚ хьо эшначарах хир ву хьуна'
ХIаъ‚ Далла Iибадат де ахь‚ хьо хила /Далла/ шукур дечарах
Мах ца хадийра цара Делан хадо ма безза‚ латта дерриг  Цуьнан буйнахь хир ду къематдийнахь‚ стигланаш а хир ю хьарчийна Цуьнан аьтту куьйгаца. /Массо а кхачамбацарех/ цIена ву Иза‚ лакхавели цара /Шеца/ накъост лацарх
Сур лекхира  тентакваьлира стигланашкахь мел верг а‚ лаьттахь мел верг а‚ Далла лиънарг воцург. Юха а лекхира /сур/ кхин цкъа  уьш /кешнашкара/ гIевтина бисира, хьоьжуш
Къегира латта шен Кхиош-кхобучун нураца‚ охьадиллира жайна‚ схьабалабира пайхамарш а‚ тешаш а‚ кхиэл йира царна юккъехь бакъдолчуьнца‚ царна зулам дийр дац
ДIаделира /механа/ хIора сина ша динарг‚ Иза дика хууш ву цара деш дерг
ДIабигира цатешнарш жоьжахате тобанашца‚ уьш цига беъча дIаеллаелира цуьнан неIарш‚ элира цаьрга цуьнан гIаролаша: 'Ца баьхкира шуьга элчанаш шуна юккъера‚ шаьш шуна шун Кхиош-кхобучун аяташ а доьшуш‚ шаьш шуна дIахьедош шун хIокху денна дуьхьалкхетар?' Цара элира: 'ХIаъ‚ делахь а, бакъхили керстанашна Iазап хир ду аьлла дош'
Элира: 'ЧугIо жоьжахатина неIаршкахула, лаьтташ цу чохь гуттарена а'. Ма вон ю-кх курабевллачеран чохь Iен меттиг
ДIабигира шайн Кхиош-кхобучух кхоьруш хилларш ялсамане тобанашца‚ уьш цига беъча дIаеллаелира цуьнан неIарш‚ элира цаьрга цуьнан гIаролаша: 'Салам-маршалла ду шуьга. Декъала хили шу. ЧугIо цунна гуттарена а'
Цара элира: 'Хастам бу Далла‚ Ша тхуна бакъхилийтина Шен ваIда‚ Цо ирсана делира тхуна /ялсаманин/ латта‚ охьаховшур ду тхо ялсаманехь тхайна луучохь'. Iамал ечеран ма хаза  ял ю-кх /иза/!
Хьуна гур ду маликаш хьийзаш Iаршана гонахула‚ тасбахь деш шайн Кхиош-кхобучунна,  И хасторца. Кхиэл йина царна юккъехь бакъдолчуьнца‚ элира: 'Хастам бу Далла  Iаламийн Дена'
Хьа-мūм
Жайна охьадоссор /ду хIара/ Ша веза волчу‚ хууш волчу Делера,
Ша къа гечдийриг волчу‚ ша тōба къобалдийриг волчу‚ бекхамехь чIогIа волчу, комаьршалла Шегахь йолчу. Вац /кхин/ дела Иза воцург‚ Цуьнга ду дIадерзар
Къуьйсур ма дац Делан аяташкахь шаьш /Делах/ цатешначара бен‚ хьо Iеха ма войла церан махкахь /кура/ дIасхьаийдаро
Харцдира /Делан цIен дин/ царал хьалха Нухьан къомо а‚ царал тIаьхьа тобанаша а. Ойла еш дара хIор уммат шен элчанех иза /бохам барца/ схьалацан. Цара къийсийра харцдолчуьнца цуьнца бакъдерг дайа гIерташ  Ас схьалецира уьш /хIаллакбарца/. Муха хили Сан таIзар!
Иштта бакъхилира хьан Кхиош-кхобучун дош цатешначарна тIехь‚ уьш /жоьжахатин/ цIеран дай бу‚ аьлла долу
Шаьш Iарш лелош берш а, цунна гонахь берш а тасбахь деш бу хастамбарца шайн Кхиош-кхобучунна‚ тешаш бу Цуьнах‚ гечдар доьхуш бу ийман диллинчарна: 'Тхан Кхиош-кхобург‚ массо а хIуманна шорто йина Ахь къинхетамца а‚ Iилманца а‚ Ахь гечделахь тōба диначарна а‚ Хьан некъана тIаьхьахIоьттинчарна а‚ уьш ларбелахь жоьжахатин Iазапах
Тхан Кхиош-кхобург‚ Iаднан/ялсаманин/ бошмаш чу бохкалахь уьш‚ Ахь царна ваIда йина йолчу‚ церан дайх а‚ зударех а‚ зуьрретах а дика Iамал мел йинарг а. Баккъалла а, Хьо ву-кх веза верг а‚ хьукам /нийса/ деш верг а
Ахь ларбелахь уьш вочух (къинош бахьанехь дечу запах). Ахь ша вочух ларвийнарг оцу дийнахь  Ахь къинхетам бина цунах. Иза бу-кх сийлахь-боккха толам'
Баккъалла а, цатешначаьрга кхойкхур ма ду: 'Делан цабезам мелхо а боккха бу шун цабезамал шайга‚ шу кхойкхура иймане  аш керстадора'
Цара элира: 'Тхан Кхиош-кхобург‚ Ахь далийтира тхо шозза‚ Ахь ден а дира тхо шозза‚ тхо къера хилла тхан къиношна. Арадовла цхьа а некъ буй?'
Иза (Iазап ду шуна) веккъа цхьана Деле кхайкхича, аш и керстадарна‚ Цуьнца накъост лоцуш хилча,  шу тешарна. Хьукам /хIинца/ лекха-воккха волчу Делан ду
Иза ву гойтуш шуьга Шен аяташ‚ Цо охьадоссадо шуна стиглара рицкъ. Ойла ца йо-кх ша /Далла/ твоьрзуш волчо а бен
Кхайкха Деле шаьш Цунна дог цна хуьлуш /дечу/ бадатехь, и керстанашна /мел/ ца дезахь а
Даржаш хьалайохург /ву Иза/‚ /шегахь/ Iарш йолуш‚ Са дохуьйту Цо Шен лех Шена луучуьнга кхерам таса вовшашца цхьанакхетар хиндолчу денца
Оцу дийнахь уьш гучубовлур бу /арабовлур бу шайн кешнашкара/. Хьуллур дац Далла царах долчух хIумма а. Хьенан ду паччахьалла тахана? Ша цхьаъ волчу‚ тIех нуьцкъала волчу Делан ду-кх!
Тахана бекхам бийр бу хIор синна ша /дуьненахь/ карадинчуьнца. Зулам хир дац тахана. Баккъалла а, Дела сиханиг  ву хьесап дарехь
Кхерам таса царна гергадогIур долчу /къемат/денца‚ /нехан/ дегнаш къамкъаргашна тIе кхаьчча /кхераделла детталуш/‚ шаьш дохкобевла /хир болу/. Ма вац зуламхошна цхьа а доттага, цхьа а гдоккхург а, шена /уьш/ муьтIахь а болуш
Хаьа Цунна бIаьргийн тешнабехк а /хьарам хIумане хьоьжуш/‚ дегнаша хьулдийриг а
Дала кхиэл йо бакъдолчуьнца. Иза а витина, цара шайга кхойкхуш болчара кхиэл ца йо цхьанна хIуманца. Баккъалла а, Дела  Иза ву хозуш верг а‚ гуш верг а
Уьш ца лела лаьттахула‚ тIаккха уьш ца хьоьжу, муха хилла царал хьалха хиллачеран тIаьхье? Уьш бара царал вуно чIогIа ницкъаца а‚ лаьттахь асар дитарца а. Дала схьалецира уьш шайн къинош бахьанехь‚ ма ца хилира царна Делан дуьхьал цхьа а лардархо
Иза /хилла/ цаьрга богIуш хиларна шайн элчанаш билгалонашца  цара уьш харцбора. Дала схьалецира уьш. Баккъалла а, Иза нуьцкъала верг а ву‚ бекхамца чIогIаниг а ву
Оха вахийтира Муса Тхан аяташца а‚ билгалчу бакъонца а
ФирIавне а‚ ХIамане а‚ Къаруне а. Цара элира: '/Иза/ тIех харцлуьйш волу бозбуунча  ву'
Иза цаьрга веъча Тхоьгара бакъдолчуьнца, цара элира: 'Байа цуьнца цхьана ийман диллинчеран кIентий‚ дийна бита церан зударий'. Керстанийн мекарло тилар чохь бен ма яц
ФирIавно элира: 'Вита со Муса вен. Шен Кхиош-кхобучуьнга кхойкхур цо. Баккъалла а, со кхоьру цо шун дин хийцадан‚ я лаьттахь боьханиг гучудаккхийтан'
Мусас элира: 'Баккъалла а, со ларвелла сан Кхиош-кхобучуьнца а‚ шун Кхиош-кхобучуьнца а массо а хьесапан /къемат/ дийнах ца тешаш  кураваьллачух '
ФирIавнан доьзалах цхьана ийман диллинчу и шегахь хьулдеш волчу стага элира: 'Аш воь ткъа стаг цо аларна 'сан Кхиош-кхобург цхьа АллахI-Дела ву?' Ткъа иза шуьга шун Кхиош-кхобучуьнгара билгалонашца ма веана. Иза харцлуьйш велахь,  цунна шена ю-кх и харцо. И бакълуьйш велахь,  цо шуна хир ду бохучух цхьадерг хьакхалур (кхетар) ма ду шух. Баккъалла а, Дала нис ца во ша тIаламза верг а‚ тIех харцверг а
ХIай сан къам‚ шуна ду паччахьалла тахана‚ шу /Мисран/  лаьттахь /массарал/ тоьлуш долуш. Хьан гIо дийр ду вайна Делан ницкъах /кIелхьарадовла/ и вайга беъча?' ФирIавно элира: 'Ас шуьга ца гойту сайна гушдерг а бен‚ ас шу нис ца до нийсонан новкъа бен'
Ийман диллинчо элира: 'Сан къам‚ баккъалла а, со кхоьру шуна тобанийн де санначу дийнах
Нухьан къоман а‚ Iадийн а‚ Самудийн а‚ царал тIаьхьа хиллачеран Iадатах тера /ду-кх хIара аш лелориг/. Дела ма вац зулам лууш Шен лешна
ХIай сан къам‚ баккъалла а, со кхоьру шуна вовшашка кхайкхаран дийнах
Шу духадовду долчу дийнах  ма вац шуна Делера цхьа а гIоьнча. Дала тилавала витинарг  ма вац цунна цхьа а нисвийриг'
Шуьга веара хьалха Юсуф билгалонашца шу лаьтташ ду шеконехь иза шуьга шеца веанчух. Иза хIаллакхилча (велча), аш элира: 'Ваийтанне а воуьйтур ма вац Дала цул тIаьхьа элча'. Иштта тилавала вуьту Дала ша тIаламза верг а‚ шеконехь верг а,
Шаьш Делан аяташкахь къуьйсуш болу  шайга еана бакъо а йоцуш. Боккха хили /цаьрга болу/ цабезам Далла гергахь а‚ ийман диллинчеран гергахь а. Иштта муьхIар туху Дала хр  курадаьллачу‚ /нахана/ ницкъбечу дагна тIе
ФирIавно элира: 'ХIай ХIаман! ЮгIа суна гIала‚ со кхиа тарло некъашка
Стигланийн некъашка. Мусан Далла тIекхочур ву со. Баккъалла а, суна хета и (Муса) харц ву аьлла'. Иштта хаздина ФирIавнана цуьнан балхан вониг‚ дIахьовзина иза /нисчу/ некъах. ФирIавнан мекарло ма яц хIаллакхилар чохь бен
/ТIаккха/ элира /Фирвнан къоман юккъера/ ийман диллинчо: 'ХIай сан къам‚ суна тIаьхьахIитта‚- ас нисдийр ду шу нийсонан новкъа
ХIай сан къам! Баккъалла а, хIара дуьненан дахар /кIеззиг/ зовкх хьегар ду‚ ткъа эхарт  иза ду чIагIонан цIа
Вониг динарг  цунна бекхам хир бац и санначуьнца а бен. Диканиг динарг‚ стаг велахь а‚ зуда елахь а‚ ша муъмин а волуш  уьш ялсамани чу гIур бу‚ царна рицкъ лур ду цу чохь, хьесап а доцуш
ХIай сан къам! Хн ду суна шу кхайкха /жоьжахатих/ кIелхьардовларе‚ аш со кхайкха /жоьжахатин/ цIарга?
Аш со кхойкху ас Далла керстаналла даре‚ ас Цуьнца накъост лацаре суна шеца цхьа а Iилма доцург‚ ткъа ас шу кхойкху Ша веза а‚ тIех гечдийриг волчуьнга
Дера аша-м кхойкху со шена дуьненахь а‚ эхартахь а цхьа а кхайкхар доцучуьнга‚ ткъа вайн дIадерзар Деле ма ду‚ амма тIаламза берш  уьш ма бу /жоьжахатин/ цIеран дай
Шуна тIаьхьа дагадогIур ду ас шуьга дуьйцург. Ас сан гIуллакх Деле дIало. Баккъалла а, Дела ву-кх /Шен/ леш (халкъ) гуш верг.'
Дала ларийра иза цара йинчу мекарлонан вонах. Хьакхаделира ФирIавнан доьзалах Iазапан вониг
ЦIе  цунна тIе уьш кхуьссур бу Iуьйрана а‚ суьйрана а‚ сахьт хIуттучу дийнахь /кхайкхар хир ду цаьрга/: 'Чу бохка ФирIавнан доьзал уггар чIогIачу Iазапна'
Дагадаийта! Вовшашца къийсаме баьр бу уьш цIаргахь‚ гIийлачара эр ду курабевла хиллачаьрга: 'Баккъалла а, тхо дара шуна тIаьхьахIиттийна /дуьненахь аш бохург деш‚ хIинца/ аш дIадоккхий тхох цIеран /Iазапах/ цхьа дāкъа?'
Шаьш курабевла хиллачара элира: 'Баккъалла а, вай дерриге а цу чохь/цIаргахь/ ду-кх. Баккъалла а, Дала хьукам дина лешна юккъехь'
Эр ду цIаргахь болчара жоьжахатин гIаролашка: 'Кхайкха шайн Кхиош-кхобучуьнга‚ дайде āла тхуна тIера Iазап цхьана денна мукъане а'
Цара (жоьжахатин гIаролаша) эр ду: 'Шуьга бохкуш ца хилира шун элчанаш билгалонашца?' Цара элира: 'ХIаъ'. Элира /гIаролаша/: 'Кхайкха шаьш!' Керстанийн кхайкхар ма дац тилар чохь бен
Баккъалла а, Оха гIо дийр ду Тхан элчанашна а‚ ийман диллинчарна дуьненан дахарехь а‚ тешаш хIуттучу /къемат/ дийнахь а
Оцу дийнахь зуламхошна пайда бийр бац церан бехказлонаша. Царна неIалт ду‚ царна /эхартан/ цIийнан боьханиг ду
Оха белира Мусага нийса некъ‚ ирсана дитира Исраилан кIенташна жайна
Нийса некъ а‚ хьехам а /хилла долу/ хьекъалдолчарна
Собар де‚ баккъалла а, Делан ваIда  хьакъ-бакъ ю‚ гечдар деха хьан къина‚ тасбахь де хьан Кхиош-кхобучунна хастам барца сарахь а‚ Iуьйранна а
Баккъалла а, Делан аяташкахь шайга еана цхьа а бакъо йоцуш къуьйсуш берш  баккъалла а, церан кийрахь ма яц куралла бен‚ уьш шена тIе кхуьур йоцу (уьш шайн мураде кхочур боцу). Ларвалар лаха Делаца. Баккъалла а, Иза ву хозуш верг а‚ гуш верг а
Ткъа стигланаш а‚ латта а кхоллар мелхо а доккха ду нах кхолларал‚ делахь а, дукхах болчу нахана ца хаьа-кх
Цхьа терра бац бIаьрсадоцург а‚ гуш верг а; ийман диллинарш а, дика Iамалш йинарш а‚ вониг деш верг а. КIеззиг ду-кх аш ойла йийриг
Баккъалла а, сахьт догIур долуш ду, шеко яц цу чохь‚ делахь а, дукхах болу нах тешаш бац-кх
Шу Кхетош-кхиочо аьлла: 'Соьга кхайкха  Ас жоп лур ду шуна'.Баккъалла а, шаьш Суна Iибадат дарах курабовлуш берш  чугIур ма бу жоьжахатина, кIелбисина.”
Дела ву хилийтинарг шуна буьйса шуьга садаIийта шена чохь‚ де а /шуна/ серло луш /шайн гллакхаш дан/. Баккъалла а, Дела ниIмат долуш ву-кх нахана /дала/‚ делахь а, дукхах болчу наха баркалла ца олу-кх
И ву-кх АллахI-Дела‚ шун Кхиош-Кхобург‚ массо а хIуманан кхоллархо. /Кхин/ дела вац Иза воцург. Ма Iехош ду шу /генадохуш ду бакъдолчух/!
Иштта  Iехора /генабохура бакъдолчух/ Делан аяташна инкарло еш хилларш
Дела ву динарг шуна латта чIагIо хилла‚ стигал гIишло хилла‚ шуна куьцаш динарг‚ тккха хаздина Цо шун куьцаш, цIенчу хIуманех рицкъ а делла шуна. И ву АллахI-Дела  шун Кхиош-кхобург. Беркате хили Дела  Iаламийн Да
Иза дийнаверг ву‚ /кхин/ дела вац Иза воцург‚ кхайкха Цуьнга‚ Цунна дог цна хуьлуш /дечу/ бадатехь. Хастам бу Далла  Iаламийн Дена
Ахь āла: 'Баккъалла а, суна дихкина Iибадат дан аш, Дела а витина /шайга/ кхойкхучаьрга сан Кхиош-кхобучуьнгар соьга билгалонаш еъначул тIаьхьа‚ суна омра дина Iаламийн Дена муьтIахь хилар'
Иза ву шу кхоьллинарг топпарах‚ тIаккха тIадамах‚ тIаккха детинчу цIих‚ тIаккха бераш хуьлий арадоху шу‚ тIаккха шу тIекхиархьама шайн ницкъина‚ тIаккха шух къена нах хилийта. Шух ву хьалха леш верг а. /И кхиэл йина Дала/ шу тоьхначу ханна тIекхачархьама а, шу ойла еш хилийтирхьама а
Иза ву денволуьйтург а‚ волуьйтург а. Шен /цхьана/ гIуллакх тIехь сацам хилча‚ Цо олу цуьнга: 'Хила!'  иза хуьлу
Хьуна ца го и Делан аяташкахь къуьйсуш берш. Ма дхьовзош бу уьш /бакъдолчух/!
/Уьш бу/ шаьш харцдинарш жайна а‚ Оха шеца Тхан элчанаш бахийтинарг а. ТIаьхьа хуур ду-кх царна!
Шайна лагех буржолаш-гматаш а тоьхча‚ зIайнаш а /ехкича/, такхор бу уьш
Кхахкина хи чу‚ тIаккха цIаргахь багор бу
ТIаккха олур /ду/ цаьрга: 'Мичахь ду аш /Делаца/ накъост лоцуш хилларг
АллахI воцург?' Цара элира: 'ДIатили уьш тхох. ХIаъ‚ тхо дацара кхойкхуш хьалха хIуманне а'.  Иштта тилабала буьту Дала керстанаш
И (Iазап ду шуна) лаьттахь цхьа а бакъо а йоцуш шу даккхийдедаш хиларна а‚ шу тIех хазахеташ хиларна а
Чу гIо жоьжахатина неIаршкахула, гуттарена цу чохь лаьтташ. Ма вон чохь Iен меттиг ю-кх курабевлачеран!
Собар де‚ баккъалла а, Делан ваIда хьакъ-бакъ ю. Оха гайтанне а гойтур ма ду хьоьга /хир ду/аьллачех цхьадолу хIуманаш я Оха волуьйтур ву хьо  тIаккха Тхуна тIе дIаберзор бу уьш
Оха бахийтинера элчанаш хьол хьалха а‚ царах Оха хьуна бийцинарш а бу‚ царах Оха хьуна бийцаза берш а бу. Бакъхьара ца хилла цхьанна элчанна цхьа а аят дан Делан пурбанца бен. Делан омра деъча  сацам хилира бакъдолчуьнца  кхузахь ийшира /дин/ харцдеш хилларш
Дела ву шуна бежанаш хилийтинарг: царах /цхьадерш/ шуна тIеховжа‚ царах /цхьадерш/  шуна даа
Шуна цаьргахь /кхин/ пайданаш а бу‚ аш царна тIехь кхочушдархьама шайн дагахь долу хьашт‚ царна тIехь а‚ кеманна тIехь а шу дIалеладо
Цо гойту шуна Шен аяташ. Делан муьлхачу аятана аш инкарло йо?
Уьш ца лела лаьттахула‚ ца хьовсу-те‚ муха хилла царал хьалха хиллачеран тIаьхье? Уьш ма бара вуно царал дукха ницкъаца а‚ лаьттахь /дуьтучу/ асарца а вуно чIогIа а  кIелхьар ма ца бехира уьш цара /дуьненахь/ карадеш хиллачо
Цаьрга баьхкича церан элчанаш билгалонашца‚ баккхийбийдира уьш шайгахь долчу /дуьненан/ Iилманца‚ царах хьакхаделира цара ша сийсазадеш хилларг
Шайна Тхан ницкъ гича‚ цара элира: 'Оха ийман дилли веккъа цхьана Деле‚ Оха керстадина тхаш Цуьнца накъост лоцуш хилларг'
Ца хилира царна пайдехь церан ийман Тхан ницкъ беъначул тIаьхьа. Делан Iадат /ду иза/‚ Цуьнан лешкахь ша чекхдаьлла долу. Ийшира кхузахь керстанаш
Хьа-мūм
/Жайна/ охьадоссар /ду хIара/ Ша сов къинхетаме а‚ къинхетаме а волчуьнгара
Жайна /ду хIара/‚ Шен аяташ къастийна долу‚ Iаьрбийн /маттахь/ дешар а хилла хууш долчу къомана
Кхаъ бахьарг а‚ кхерамча а /хилла ду и Къуръан/‚ царах дукхахберш дIабирзи  шайна ца хозуш (и къобал ца деш)
Цара элира: 'Тхан дегнаш хьуламехь ду ахь тхо шега кхойкхучух‚ тхан лергий чохь къоралла ю‚ тхуна юккъехь а‚ хьуна юккъехь а кирхьа ду‚ хьан  Iамал е‚ оха тхан Iамал йийр ю'
Ахь āла /цаьрга, хIай Мухьаммад/: 'Баккъалла а, со-м адам ду шу санна‚ соьга вехьеца хаийтина шун Дела цхьа Дела вуйла‚ дIанисло Цуьнга, Цуьнга гечдар деха. Бāла бу-кх /Делаца/ накъост лоцучарна
Шаьш закат ца луш болчу‚ эхартана уьш керста бу
Баккъалла а, ийман диллинарш а‚ дика Iамалш йинарш а  царна хедар йоцу ял ю
Ахь āла: 'Аш инкарло йо Ша латта кхоьллинчунна шина дийнахь‚ аш Цунна нийсархой а хуьлуьйту? Иза ву Iаламийн Да'
Хилийтина Цо цигахь (лаьттахь) чIогIа боьгIнарш (лаьмнаш) цунна тIехула‚ беркатедира Цо иза (латта)‚ дийкъира цу чохь кхачанаш деъа дийнахь  цхьанийсса /диъ де хилла/ хоьттучарна
ТIаккха Иза тIевирзира стиглана   и кIур бара (айелла хин Iаь). Цо элира цуьнга а, лаьтте а: 'Схьадуьйла шайн лаамца‚ я лаамза'. Цу шиммо элира: 'Тхо деана тхан лаамца'
Цо уьш кхочушхилийтира ворхI стигал хилла шина дийнахь‚ дIахаийтира /вехьеца/ хIор стигална шен гIуллакх. Оха хазйира гергара стигал чиркхашца‚ /ларийра иза шайтIанах/ Iалаш ярца. Иза бу веза волчун‚ хууш волчун (Делан) дIахIоттам
Уьш дIаберзахь‚ ахь āла: 'Ас кхерам теси шуна ткъесаца‚ Iадийн а‚ Самудийн а ткъесах тера'
Дагадаийта! Цаьрга баьхкира элчанаш‚ царна хьалхахула а‚ тIехьахула а: 'Аш Далла бен Iибадат ма де', /олуш/. Цара элира: 'Тхан Кхиош-кхобучун лиънехьара‚ Цо маликаш доссор дара. Баккъалла а, тхо шу шеца даийтинчунна керста ду-кх'
Ткъа Iадаш курабевлира лаьттахь цхьа а бакъо йоцуш‚ цара элира: 'Мила ву тхол чIогIа верг ницкъаца?' Царна ца гина-те уьш кхоьллина волу Дела царал чIогIа вуйла ницкъаца. Уьш хилира Тхан аяташна инкарло еш
Оха бахийтира царна шок лоькху мох халачу деношкахь цаьрга Iовшийтархьама сийсазаллин Iазап дуьненан дахарехь. Эхартан Iазап вуно а сийсаза ду. Царна гIо хир дац
Ткъа Самудаш  Оха билгалбаьккхира царна /диканан а, вонан а/ некъ  ткъа царна бIаьрсазалла дукхайийзира нийсачу некъал. ТIаккха уьш схьалецира ткъес тухучу сийсазаллин Iазапо цара карадеш хилларг бахьанехь
Оха кIелхьарбехира ийман диллинарш‚ шаьш /Делах/ кхоьруш хилларш
Делан мостагIий цIарна хьалха гулбечу дийнахь  уьш могIаршкахь /вовшашна тIе/ лохкур бу
Уьш цига (цIарга) баьхкича, тешалла дийр ду царна тIехь церан хазаро‚ бIаьрсано‚ чIораша, уьш хIун деш хилла‚ аьлла
Цара эр шайн чIорашка: 'Аш хIунда тешалла дира тхуна дуьхьал?' Цара эр: 'Дистхилийтина тхо Дала‚ Ша массо а хIума дистхуьлуьйтуш волчу‚ Цо шу кхоьллина цкъа /шу доцучу хенахь/‚ Цунна тIе шу дIадерзош а ду'
Шу ца хилира хьулдан гIерташ шайна тIехь тешалла дан шун хазаро а‚ шун бIаьрсино а‚ шун чIораша а‚ делахь а, шуна моьттура Далла ца хаьа аш дечух дукхадерг
Иза ду шун моттар‚ шайн Кхиош-кхобучух шуна моьттина долу‚ цо (шун моттаро) хIаллакдира шу‚ тIаккха шу хилира эшначарах
Цара нагахь сатохахь  цIе ю царна чохь Iан меттиг‚ цара нагахь /Дела/ реза хилар дехахь  уьш хир бац /Иза/ шайна реза хиллачарах
Оха хIоттийра царна доттагIий /шайтIанех а‚ жиннех а/‚ цара хаздира царна шайн хьалхахьдерг а‚ тIехьахьдерг а‚ царах хьакхаделира царал хьалхадаханчу жинийн а‚ адамийн а умматашкахь аьлла долу дош. Баккъалла а, уьш хилира эшнарш
Цатешначара элира: 'Ла ма догIа хIокху Къуръане‚ даьсса хабар дийца цуьнгахь‚ шу тола мега'
Iовшанне а Iовшуьйтур ма ду Оха цатешначаьрга чIогIа  Iазап‚ банне а бекхам бийр ма бу Оха царна цара деш хиллачух уггар вочуьнца
И бу Делан мостагIийн бекхам  цIе. Царна цигахь гуттаренан хIусам ю  бекхам а хилла царна шаьш Тхан аяташна инкарло еш хиларна
Цатешначара элира /жоьжахатехь/: 'ХIай тхан Кхиош-кхобург‚ гайтахь тхуна жинех а‚ адамех а тхо тилина и шиъ  тхан когий кIел буьтур бара оха – уьш /шиа/ хилийтаархьама уггар бухахьболчарах'
Баккъалла а, аьлларш /шайн са долуш/: 'Тхан Кхиош-кхобург /цхьа/ Дела- АллахI ву'‚ тIаккха нисбелларш  царна тIе дуссур ду /къинхетаман/ маликаш, /цара олуш/: 'Шу ма кхералаш, сингаттаме ма хилалаш, кхаъ хили шуна ялсаманица‚ шуна ваIда йина хилла йолчу'
Тхо ду шун доттагIий дуьненан дахарехь а‚ эхартахь а‚ шуна цигахь шун синошна дезарг ду‚ шуна цигахь аш дехнарг а ду'‚
/Хьошаллина/ кечдина Ша гечдеш волчуьнгара‚ Ша къинхетаме волчуьнгара.”
Мила ву вуно хаза дашца Деле кхийкхинчул а‚ дика Iамал йиначул а‚ ша аьлла волчул: 'Баккъалла а, со ву-кх /Далла/ муьтIахь болчарах'
Цхьанийсса ца хуьлу диканиг а‚ вониг а‚ ахь духатоха уггар хаза долчуьнца  тIаккха хьуна а‚ шена а юккъехь мостагIалла ерг хьоме доттагI санна хир ву хьуна
И далур дац шаьш собар диначарна а бен‚ и далур дац шегахь доккха /ирсан/ дāкъа долчунна а бен
Хьуна /оцунна тIехь/ шайтIано васвасалла даг чу кхоссане а  кхоссахь, Делаца ларвалар лаха. Баккъалла а, Иза хозуш верг а ву‚ хууш верг а ву
Цуьнан Iаламатех ю буьйса а‚ де а‚ малх а‚ бутт а. Сужуд ма де малхана а‚ баттана а‚ аш сужуд де Ша уьш кхоьллина волчу Далла‚ шаьш Цунна Iибадат деш делахь
Цара куралла яхь‚ Далла гергахь берш Цунна тасбахь деш бу буьйсана а‚ дийнахь а‚ царна кIор ца до
Цуьнан Iаламатех ду хьуна латта гар декъа. Оха цунна тIе хи доссича, иза деттало‚ кхуьу. Баккъалла а, Иза дендийнарг  денбийр болуш ма ву белларш. Баккъалла а, Иза массо а хIуманна тIехь ницкъ кхочуш ма ву
Тхан аяташкахь керстаналла деш берш Тхуна къайлабер бац. ЦIарга кхуссур верг дика ву я къематдийнахь кхерамза вогIур верг /дика/ ву? Iамал е шайна ма луъу. Баккъалла а, Иза аш дийриг гуш ма ву
Баккъалла а, хьехамна (Къуръанна) керстаналла динарш и шайга беъча /бекхам бийр бу Оха царна/. Баккъалла а, иза деза долу жайна ду-кх
Харцдерг догIур дац цунна хьалхахула а‚ тIехьахула а‚ /иза/ охьадоссар ду Ша хьукаме а‚ хастаме а волчуьнгара
Хьоьга ца олу хьол хьалха элчанашка аьлларг а бен. Баккъалла а, хьан Кхиош-кхобург Шегахь гечдар долуш а ву‚ лазаме таIзар долуш а ву
Оха иза хилийтинехьара Iаьрбех доцу Къуръан‚ /тIаккха а/ эр ма дара цара: 'Цуьнан аяташ къастинехьара /тхуна‚ тхо царах кхетархьама/. Ткъа /Къуръан/ Iаьрбех доцуш хила дезара‚ /пайхамар ша/ Iаьрби а волуш? Ахь āла: 'Иза (Къуръан) ийман диллинчарна ду‚ нийса некъ а‚ дарба а хилла'. Цатешнарш а  церан лергий чохь къоралла ю‚ иза (Къуръан) царна бIаьрсаза ду (уьш ца кхета цунах). Уьш бу шайга кхойкхучарах /тера/ генарчу меттигера
Оха делира Мусага жайна‚ цу чохь а хилпало хилира. Дош хьалха ца деллехьара хьан Кхиош-кхобучуьнгара  хьукам дина хир дара царна юккъехь. Баккъалла а, уьш шеконан шеконехь бу-кх
Дика Iамал йинарг  /иза/ цунна шена ю. Вониг динарг  /иза а/ цунна дуьхьал ду. Хьан Кхиош-кхобург ма вац /цуьрриг/ зулам дийр долуш лешна
Цунна тIе духадерзо сахьтан Iилма. Ара ца болу зезагийн юккъера стоьмаш а‚ цхьа а стечун кийра бер а ца лета‚  цо бер ца до  Цунна хууш бен. Оцу дийнахь цаьрга кхойкхур ду: 'Мичахь бу Сан накъостий?' Цара эр: 'Хьоьга хаийтина оха: вац тхох цхьа а теш'
ДIатилира царах уьш хьалха шайга кхойкхуш хилларш. Царна хиира шайна цхьа а кIелхьардовлийла доцийла
КIор ца до адамна диканаш дехар. Нагахь санна шех вониг кхетахь, /Делан къинхетамах/ дог дуьллу цо
Оха цуьнга Тхайгара къинхетам Iовшийтахь цунах зен кхетначул тIаьхьа‚ цо аланне а ма олу: 'ХIара сан /хьуьнарца/ ду. Суна ца моьтту сахьт дхIуттур ду. Со сан Кхиош-кхобучунна тIе юхаверзавахь а  суна Цуьнгахь вуно а диканиг хир ду'. Оха дийцанне а дуьйцур ма ду керстанашка цара динарг‚ Оха Iовшийтанне а Iовшуьйтур ма ду цаьрга луьрачу Iазапах /зап/
Оха адамна ниIмат делча‚ дIавоьрзу иза /баркалла аларх/‚ агIорхьавзий. Вониг шех кхетахь  дехха доIанаш деш хуьлу
Ахь āла: 'Гой шуна‚ иза /Къуръан/ Делера хилча - /и хьакъ – бакъ ду/, тIаккха аш цунна керстаналла дича, мила ву ткъа ша /цуьнца/ генарчу мостагллехь волчул вуно а тилавелларг?'
ТIаьхьа Оха цаьрга гойтур ду Тхан Iаламаташ /стигланийн а‚ лаьттан а/ агIонашкахь а‚ цаьргахь шайгахь а царна билгалдаллалц иза бакъдерг дуйла. Кхачо ца хуьлу хьан Кхиош-кхобучуьнца Иза массо а хIуманна тIехь теш хилар?
Баккъалла а, уьш бац шайн Кхиош-кхобучуьнца цхьанакхетарах шеконна чохь? Баккъалла а, Иза вац массо а хIуманна го буьллуш верг /Iилманца‚ Шена хаарца/?
Хьа-мūм
Iайн-сūн-къāф
Иштта вехьий доуьйту хьоьга а‚ хьол хьалха хиллачаьрга а Ша веза волчу‚ хьукам /нийса/ деш волчу Дала
Цуьнан ду стигланашкахь мел дерг а‚ лаьттахь мел дерг а. Иза ву лекха верг а‚ веза- воккха верг а
Герга ду стигланаш атадала шайна тIехула /Делан сийлаллица/. Маликаша тасбахь до шайн Кхиош-кхобург хасторца‚ цара гечдар доьху лаьттахь волчунна. Сема довла / хIай нах/! Баккъалла а, Дела  Иза ма ву Ша гечдеш верг а‚ къинхетаме верг а
И воцург /шайна/ доладийраш лаьцнарш  Дела ву царна тIехь лардархо‚ хьо вац царна тхь векал
Иштта вехьеца даийтира Оха хьоьга Iаьрбийн Дешар хьоьга кхерам тасийта яртийн нанна а‚ цунна гонахь болчарна а‚ хьоьга кхерам тасийта гулдаран денца‚ шена чохь шеко йоцчу  цхьа тоба (бусалбанаш) ялсаманехь хир ю‚ важа тоба (керстанаш) жоьжахатахь хир ю
Далла лиънехьара, Цо цхьа уммат хуьлуьйтара дара царах‚ делахь а‚ Цо шен къинхетамна чувохуьйту Шена луург‚ ткъа зуламхой  ма вац царна доладийриг‚ ма вац /царна/ гIоьнча
Я цара Иза воцург доладийраш лаьцна? Ткъа Дела  Иза ву-кх доладийриг‚ Цо денбо белларш‚ Иза ву массо а хIуманна тIехь ницкъ кхочуш верг
Шун шегахь цхьана хIуманах хилпало йоьжнехь  цуьнан хьукам Далла тIе ду. /Аш āла:/ 'Иза АллахI-Дела ву‚ сан Кхиош-кхобург‚ Цунна тIе тевжина со‚ Цунна тIе дIавоьрзу со /сан массо а гIуллакхашкахь/'
Стигланаш а‚ латта а кхоьллинарг /ву Иза/. Цо хилийтина шуна шух шайх зударий‚ бежнех а  тайп-тайпа. Цо шу алсамдоху цуьнца (зударий балабеш дебарца). Яц Цунах (Делах) тера хIума а. Иза хозуш верг ву‚ гуш верг а ву
Цуьнан ду стигланийн а‚ лаьттан а догIанаш. Цо шортта хуьлуьйту рицкъ Шена луучунна‚ /кIеззиг/ барам а бо /Шена луучунна  уьш зерхьама/. Баккъалла а, Иза массо а хIума хууш верг  ву
Цо шуна шарI хилийтина динах Ша шеца весет дина хилларг Нухьана а, хьоьга вехьеца даийтинарг а‚ Оха шеца весет динарг ИбрахIимна а‚ Мусана а‚ Iийсана а‚ 'дин хIоттаде,  аьлла‚  декъа ма ло цу чохь (динехь)'. Доккха /хала/ хили мушрикунашна ахь шаьш шена тIе кхойкхург. Дала цунна (Дела цхьаъварна) тIе хоржу Шена луург‚ Цо цунна (Дела цхьаъварна) тIе нисво ша /цунна тIе/ воьрзург
Уьш бекъа ма ца белла шайга Iилма деъначул тIаьхьа а бен вовшийн юккъехь хьагI хилар бахьанехь. Дош хьалха ца деллехьара хьан Кхиош-кхобучунгара 'тоьхна хан тIе кхаччалц', аьлла долу, кхиэл йина хир ма яра царна юккъехь. Баккъалла а, царал тIаьхьа шайга ирсана жайна делларш цунах (Мухьаммад элча хиларх) шеконан шеконехь ма бу
Цуьнга (Дела цхьаъваре) кхайкха /хIай Мухьаммад/. ДIанисло хьайга омра ма ди. Церан дезаршна тIаьхьа ма хIотта‚ ахь āла: 'Ас ийман дилли Дала доссинчу жайне‚ суна омра дина шуна юккъехь нийсо ян. /Цхьа/ Дела ву тхан Кхиош-кхобург а‚ шун Кхиош-кхобург а‚ тхуна тхан Iамалш ю‚ шуна  шун Iамалш ю. Цхьа а къовсам бац тхуна а‚ шуна а юккъехь. Дала цхьаьнатухур ду вай (къематдийнахь бакъдерг къасто)‚ Цунна тIе ду дIадерзар'
И Делан /динехь элчанца/ къуьйсуш берш Цунна жоп деллачул тIаьхьа церан делилш дIатеттина /харц/ ду шайн Кхиош-кхобучун гергахь‚ царна оьгIазло а ю /Делера/‚ чIогIа Iазап а ду
Дела ву Ша доссийнарг жайна бакъдолчуьнца‚ терза а. Хьуна хьан хоуьйту‚ сахьт герга хила тарло
Цуьнца (къематденца) сихлуш бу шаьш цунах ца тешаш берш. Ийман диллинарш кхоьруш бу цунах‚ царна хаьа иза хьакъ-бакъ дуйла. Сема довла! Баккъалла а, цу сахьтах (къематдийнах) шеко еш берш генарчу тиларчохь ма бу
Дела Шен лех дукха къинхетаме ма ву, рицкъ ло Цо Шена луучунна. Иза нуьцкъала верг а ву‚ веза верг а ву
Милла хиллехь эхартан ял езаш  Оха соввоккхур ву иза шена ял яларехь. Милла хиллехь дуьненан ял езаш  лур ю Оха цунна оцунах‚ эхартахь цхьа а дāкъа дац цунна
Ткъа царна накъостий бу шайна Дала ца магийнарг динехь шарI деш? Къасторан дош ца хиллехьара, кхиэл йина хир ма яра царна юккъехь. Баккъалла а, зуламхой  царна лазош долу Iазап ду
Хьуна гур бу зуламхой чIогIа кхоьруш шаьш /дуьненахь/ карадинчух цуьнан бекхам /къематдийнахь/ шайна тIебоьжча. Ийман диллинарш а‚ дика Iамалш йинарш а ялсаманин диканашкахь хир бу. Царна хир ю шайна луург шайн Далла гергахь. Иза /Делера/  доккха дозалла ду-кх!
Иза бу Дала Шен ийман диллина болчу‚ дика Iамалш йина болчу лешна боккхуш болу кхаъ. Ахь āла: 'Ас ца боьху шуьга цунна тIехь цхьа а мах /вайн/ гергарлонашкахь безам /тергал бар/ бен'. Диканиг деш волчунна  Оха алсамдоккхур ду цунна дикачуьнца. Баккъалла а, Дела гечдеш верг а ву‚ /диканиг динчунна/ баркалле а ву
Я цара олу: 'Цо (Мухьаммад пайхамаро) кхоьллина Далла тIехь харцдерг?' Далла лууш делахьара, хьан дагна тIе мухIар тухур ма дара Цо. Дойу Цо харцдерг, бакъдо бакъдерг Шен дешнашца. Баккъалла а, Иза ву дегнашкахь дерг хууш верг
Иза ву къобалдеш тōба Шен лешкара‚ гечдеш вонаш /аш тōба дича/‚ Цунна хаьа аш дийриг
Жоп луш ву Иза ийман диллиначарна а‚ дика Iамал йиначарна а (церан доIина)‚ Цо совбоху уьш Шен комаьршаллех. Ткъа керстанаш  царна чIогIа Iазап ду
Дала шортта даржинехьара рицкъ Шен лешна‚ тIехбовлур ма бара уьш /Делан дозанел/ лаьттахь‚ делахь а, Цо доссадо /рицкъ/ Шена луучу барамехь. Баккъалла а, Иза Шен лай сов дика бевзаш а‚ гуш а ма ву
Иза ву цара дог диллинчул тIаьхьа догIа доуьйтуш верг‚ Цо баржабо Шен къинхетам. Иза ву хастаме волу доладийриг
Цуьнан Iаламатех ду стигланаш а‚ латта а кхоллар а‚ цу шинна чохь Цо даржина долу дийнат а. Иза уьш гулдарна тIехь, Шена ма лиънехь, ницкъ болуш а ву
Шух кхиъна болу /муьлха/ бохам  шун куьйгаша карадинчуьнца бу‚ дукхадерг гечдо Цо
Шу ма дац лаьттахь ддовдалур долуш /Делан кхиэлах/. Ма вац шуна Дела воцург цхьа а доладийриг а‚ цхьа а гIоьнча а
Цуьнан Iаламатех ю хIорда чохь лелаш ерш‚ лаьмнех тера
Шена лиъча мох сацабо Цо‚ уьш (кеманаш) дуьсу чIагIделла цуьнан букъа тIехь. Баккъалла а, цу чохь делилш ма ду массо а собардолчунна а‚ баркалла олучунна а
Я хIаллакдийр дара Цо уьш цара карадийнарг бахьанехь‚ Цо гечдо дукхадерг
Тхан аяташкахь къуьйсачарна хаийла‚ шайна цхьа а кIелхьардовлийла йоцийла
Цхьацца хIуманах шуна елларг  дуьненан дахаран дāкъа ду. Далла гергахь дерг дика а ду, вуно а бухадуьсуш а ду ийман диллинчарна а‚ шайн Далла тIетевжинчарна а
/И хаза ял ю/ даккхийчу къинойх а‚ боьхачу хIуманех а генабеввлачарна а‚ шаьш оьгIазбевлича, гечдеш болчарна а
/Иза ду/ шайн Кхиош-кхобучунна жоп деллачарна а‚ ламаз хIотточарна а‚ шайн гIуллакх вовший юкъахь кхеташо йолчарна а‚ Оха шайна деллачу рицкъех /Делан новкъахь нахана диканиг деш/ харжаш ечарна а
Шайх цхьа хьагI кхиъча, вовшашна гIо деш болчарна а
Вочун бекхам и санна вониг ду. Гечдина‚ маслахьат динарг -  цуьнан ял Далла тIехь ю. Баккъалла а, Цунна ца беза зуламхой
ГIо лехнарг шена зулам /динчул/ тIаьхьа  цунна некъ боьхкур бац (бехке лорур вац и; къа дац цунна)
Некъ боьхкур бу (таIзар дийр ду) нахана зулам деш болчарна а‚ лаьттахь  бовла хьакъ доцуш /нахана ницкъаш беш, вон лелаш/ курабовлучарна а. Царна лазош долу Iазап ду
Собар динарг а‚ гечдийнарг а  баккъалла а, иза чIогIачу гIуллакхех ду
Дала тилавала витинарг - ма вац цунна цхьа а доладийриг Цул тIаьхьа. Хьуна гур зуламхой шайна Iазап гинчул тIаьхьа олуш: 'Духадерзан цхьа а некъ буй-те?'
Хьуна гур бу уьш цунна (жоьжахатина) хьалхатеттина‚ сийсаза хиларх кхерабевла‚ къайлаха хоьжуш. Ийман диллинчара эр: 'Баккъалла а, зен хилларш бу-кх шаьш а‚ шайн доьзал а байнарш къематдийнахь. Сема довла! Ткъа, баккъалла а, зуламхой /хир/ бац гуттаренан Iазапа чохь?'
Ма ца хили царна доладийраш‚ царна гIо деш, Делан /запна/ дуьхьал. Дала тилавала вуьтург, милла велахь а,  ма бац цунна цхьа а некъ /кIелхьарвала/
Жоп ло шайн Кхиош-кхобучунна (Цунна Iибадат дарца) шен Делера духтохалур доцу де дāле. Яц шуна цхьа а дIадовда меттиг оцу дийнахь‚ вац шуна цхьа а /шун Iазапан/ инкарло йийр ерг
Уьш дIаберзахь,  Оха ца вахийтина хьо царна тIе хехо (лардархо) хилла. Хьан тIехь дIаккхачор бен дац. Оха адамна Iовшийтича Тхайгара къинхетам‚ даккхийдоь иза цуьнца. Ткъа цунах кхиъча вониг, цуьнан куьйгаша хьалхадаьккхина долу,  тIаккха адам керста хуьлий дIахIутту
Делан ду стигланийн а‚ лаьттан а паччахьалла. Кхуллу Цо Шена луург. Ло Цо Шена луучунна зудабераш, ло Цо Шена луучунна божабераш
Я хуьлуьйту царна божабераш а‚ зудабераш а‚ Шена луург тIаьхье йоцуш вуьту. Баккъалла а, Иза хууш верг а ву‚ ницкъ кхочург а ву
Ца хили адамна Дела шега вистхилар вехьеца бен‚ я кирхьана дехьахула‚ я элча ваийтарца бен  цо вехье луш Цуьнан пурбанца Цунна луург. Баккъалла а, Иза лекха верг а ву‚ хьукам /нийса/ деш верг а ву
Иштта хьоьга а вехьеца даийтина Оха са Тхан гIуллакхах. Хьо ма вацара хууш‚ жайна хIун ду‚ ийман хIун ду а‚ делахь а, Оха нур хилийта цунах (Къуръанах), шеца нисвеш Тхайна луург Тхан лех‚ баккъалла а, ахь нисваларе ма кхойкху  /исламан/ нийсачу новкъа‚
Делан новкъа‚ стигланашкахь а‚ лаьттахь а мел дерг Шен долчу. Ткъа Далла тIе ца доьду гIуллакхаш? /ХIаъ! Доьду!/
Хьа-мūм
Билгалчу жайнаца /дуй боу Аса/
Оха хилийтина цунах Iаьрбийн /маттахь/ Къуръан шу /цуьнан хьукамех/ кхетийта
Баккъалла а, иза (Къуръан) жайнан нена чохь ду Тхан гергахь‚ лекханиг а ду‚ хьукаме дерг а ду /ша/
Ткъа Оха шух ца кхоьтуьйтуш буьтур бу хьехам шу тIаламза къам хили аьлла?
Мел /дукха/ пайхамарш бахийтина Оха хьалхалерачаьргахь!
Цхьа а пайхамар ца веана цаьрга цара иза сийсазвоккхуш бен
Оха хIаллакбина царах /хьан къомал/ ницкъаца вуно чIогIа берш  дIадахана хьалхалерачеран масал
Ахь цаьрга хаьттича‚ хьан кхоьллина стигланаш а‚ латта а‚ аьлла, цара аланне а эр ду хьуна: 'Уьш кхоьллина Ша веза волчо‚ Ша хууш волчо (Дала)!'
Ишттаниг ву Иза хилийтина шуна лаьттах /вижа/ мотт‚ Ша хилийтина шуна цу чохь (лаьттахь) некъаш  шу нийсачу новкъахь хир дацара-те
Ишттаниг а ву Иза Ша /тIетта/ доуьйтуш стиглара хи барамехь  Оха денбина цуьнца белла болу мохк. Иштта шу /кешнашкара/ арадохур ду /къематдийнахь/
Ишттаниг а ву Иза Ша массо а хIума шиш-шиш кхоьллина‚ Ша хилийтина шуна кеманах а‚ бежнех а шуна тIеховша хIуманаш
Шу дIанисдалийтан церан баккъаш тIехь‚ тIаккха аш хьехадан шайн Кхиош-кхобучун ниIмат шаьш царна тIехь дIанисделча‚ аш āла: 'Вонах цIена ву И Ша тхуна хIара муьтIахь йина‚ тхуна цу тIехь ницкъ кхочур ма бацара
Баккъалла а, тхо тхан Кхиош-кхобучуьнга дIадоьрзур долуш ма ду (къематдийнахь) '
Цара ма хилийти Цунна Цуьнан лех цхьа дāкъа. Баккъалла а, адам билгала керста хили-кх
Я Цо лаьцна Ша кхоьллинчух  /Шена/ мехкарий‚ ткъа шу хаьржина кIенташца?
Царах цхьанна кхаъ баьккхича шаьш Къинхетам болчунна масал далийначуьнца  Iаржалой лаьтта цуьнан юьхь‚ халла оьгIазло юхаозаеш /и шена йоI хилар ца дезаш/
Ткъа хазаллашкахь кхиънарг, ша къийсамехь /бакъдолчуьнца/ билгала ца яьлларг (зудастаг хуьлуьйту цара Далла)?
Цара хилийти маликаш‚ шаьш Къинхетам болчун леш долу‚ зударий. Уьш /хьоьжуш/ бара-те уьш (маликаш) кхуллучу хенахь? ДIаяздийр ма ду церан тешалла‚ цаьрга барт хоттур ма бу
Цара элира: 'Къинхетам болчунна лиънехьара‚ оха царна (маликашна) Iибадат дина хир дацара'. Царна цуьнца цхьа а Iилма дац. Уьш бац харцлуьйш бен
Я Оха жайна делла-те цаьрга цул (Къуръанал) хьалха, тккха уьш цуьнца чIагIбелларш а хуьлуш?
ХIаъ‚ цара элира: 'Баккъалла а, тхуна карийна тхан дай цхьана дина тIехь‚ тхо церан лорах (тачча) дIанислуш ду'
Иштта ца вахийтира Оха хьол хьалха юьртахь цхьа а кхерамча цуьнан зовкх хьоьгучара олуш бен: 'Баккъалла а, тхуна карийна тхан дай цхьана дина тIехь‚ тхо церан лорана (тачана) тIаьхьадаьзаш ду'
Цо (Мухьаммад пайхамара) элира: 'Ткъа со веънехь шуьга шуна шайн дай шена тIехь карийначул вуно нийсачуьнца‚ /тIаккха а харцво аш со/?' Цара элира: 'Баккъалла а, тхо шу (элчанаш) шеца даийтинчунна керста ду-кх'
Оха чIир ийцира цьаргара. Хьажал хьо‚ муха хили /дин/ харцдиначеран тIаьхье!
Дагадаийта! ИбрахIима аьллера шен дега а‚ шен къоме а: 'Баккъалла а, со цIена ву аш шена Iибадат дечух
Со кхоьллинчунна бен /дийр дац ас Iибадат/‚ баккъалла а, Цо со нисвийр ву'
Иза хилийтира цо шен тIаьхьенехь бухадуьсуш долу дош  уьш юхаберза там бара-кх
ХIаъ‚ Ас бахам белира хIокхарна а‚ церан дайшна а цаьрга бакъдерг а‚ билгала элча а валц
Шайга бакъдерг деъча‚ цара элира: 'ХIара бозбуунчалла ду‚ баккъалла а, тхо цунна керста ду'
Цара элира: 'ХIара Къуръан доссинехьара шина юьртара сийлахь-везачу стаге'
Ткъа уьш бу хьан Кхиош-кхобучун къинхетам буьйкъуш берш? Оха бийкъина царна юккъехь церан бахам дуьненан дахарехь‚ царах цхьаберш вовший тIехь даржашца лакхабехина‚ царах цхьаболчаьрга шайна вукхарга гIуллакх дайтархьама. Хьан Кхиош-кхобучун къинхетам дика бу цара гулдешдолчул
Нах /берриге а/ цхьа уммат ца хилахьара, Оха хилийтина хир ма дара Къинхетам болчух цатешачарна церан цIеношна датон тхевнаш а‚ ламеш а‚ уьш шайна тIебовлуш болу
Церан цIеношна неIарш а‚ уьш шайна тIетовжуш болу маьнганаш а /датох хуьлуьйтура бара Оха/,
/Кхин/ хазаллаш а /лур яра Оха царна/. Иза дерриге а  дуьненан дахаран хIума бен ма яц. Эхарт хьан Кхиош-кхобучунна гергахь /Делах/ кхоьручарна ду
Сов къинхетаме верг (АллахДела) хьехьорах гIовпал хилларг  Оха тIекхуссу цунна шайтIа, и цунна ца къесташ накъост а хуьлуш
Баккъалла а, цара (шайтIанаша) дIатилабо уьш (шайн накъостий  адамаш Делан нийсачу) некъах‚ царна моьтту шаьш нийсачу новкъахь ду
Ша тхуна тIе кхаччалц‚ тIаккха эр: 'Декъаза ма вала со! Суна а‚ хьуна а юккъехь малхбален а‚ малхбузен а юкъан геналла хиллехьара-кх! Ма вон накъост хили-кх /суна хьох, шайтIанах/'
Банне а пайда /шу дохкодавларх/ хир бац шуна тахана /къематдийнахь/‚ аш зулам дина. Баккъалла а, шу Iазапехь цхьана /дакъа лоцуш/ хир ду
Ткъа ахь хозуьйту къораволчунна я нийсачу новкъа вуьллу бIаьрсадоцург а‚ ша билгалчу тилар чохь хилларг а?
Оха хьо дIакхалхийчи а  баккъалла а, Оха цаьргара чIир оьцур йолуш ма ю
Я Оха хоьга гайтанне а гойтур ма ду Оха царна ваIда йинарг  баккъала а Тхо царна тIехь ницкъ кхочуш ма ду
Ахь схьалаца хьайга вехьеца делларг. Баккъалла а, хьо нийсачу новкъахь ма ву
Баккъалла а, иза (Къуръан) хьехам бу хьуна а‚ хьан къоме а‚ тIаьхьа хоттур ду шуьга
Ахь хаттал Оха хьол хьалха элчанех баийтинчаьрга: 'Оха хилийтиний-те Къинхетаме верг воцург /кхин/ делий, цара шайна Iибадат деш?'
Оха вахийтинера Муса Тхан аяташца ФирIавне а‚ цуьнан элашка а‚ цо злира: 'Баккъалла а, со Iаламийн Ден элча ву'
Иза (Муса) шайга веъча Тхан аяташца‚ уьш царах (аятех) боьлу
Оха ца гойту цаьрга цхьа а аят иза шел хьалхадаханчул доккхо долуш бен. Оха схьалецира уьш Iазапаца  уьш юхабоьрзур бацара-те /шайн тиларх/
Цара элира: 'ХIай бозбуунча! Деха тхуна хьан Кхиош-кхобучуьнга хьуна гергахь Цуьнан ваIда хилларг  баккъалла а, тхо нислур ма ду (оха ийман дуьллур ма ду и Iазап дIадаьккхича)
Оха ай ма диннехь шайна тIера Iазап  цара барт бохо
Кхийкхира ФирIавнас шен къомехь, элира: 'Ткъа сан дац Мисран паччахьалла, хIара хиш суна (сан гIалина) бухахула лелаш долуш? Шуна ца го /сан сийлалла/?
Я со дика вац хIокхал‚ ша заIип волчу‚ талкхо (мотт тийсалуш) волчу?
Йиллинехьара цунна тIе дашон чIуг‚ я деънехьара цуьнца цхьана маликаш /цунах/ хуттаделла'
/Дукха/ дайа карийра цунна шен къам  уьш цунна муьтIахь хилира. Баккъалла а, уьш хилира песакъ нах
Цара Тхо оьгIаздаьхча, Оха цаьргара чIир ийцира  хина бухабахийтира уьш берриге а
Уьш хилийтира Оха хьалхабахна‚ масал хилла тIаьхьабогIучарна
Марьяман кIантах масал далийча, хьан къомо чIогIа гIовгIа йоккху /хазахетта/
Цара элира: 'Тхан делий дика бу я иза ву?' И (масал) ца далийра цара къийсамна бен. ХIаъ‚ уьш /харц/ къуьйсуш къам ду
Иза-м (Марьяман кIант Iийса) веккъа лай бен вац‚ Оха ниIмат делла цунна‚ Оха хилийтина цунах масал Исраилан кIенташна
Тхуна лууш делхьара, шун метта маликаш хуьлуьйтура дара Оха лаьттахь‚ /шу хIаллакдинчул тIаьхьа/ дуьсуш
Баккъалла а, иза (Iийса пайхамар) сахьтан (къематдийнан) Iаламат ду‚ аш янне а шеко ма елаш цуьнгахь. /Ахь āла цаьрга, хIай Мухьаммад/: 'Суна тIаьхьадазалаш. ХIара бу /шуна/ нийса некъ.'
Данне а шайтIано д ма хьавзойла шу /бакъдолчух/. Баккъалла а, иза шуна билгала мостагI ма ду
Iийса веъча билгалонашца, цо элира: 'Со веана шуьга хьекъалаллица (хьекъал дахьаш)‚ шуна шеца хилпало йолу цхьадерш билгалдаха а. Делах кхералаш‚ суна муьтIахь а хилалаш
Баккъалла а, Дела Иза ву сан Эла а‚ шун Эла а‚ Цунна Iибадат делаш. ХIара бу /шуна/ нийса некъ'
Хилпало хилира тобанийн шайна юккъехь. Ма /боккха/ бāла бу зулам диначарна лазаме долчу дийнан Iазапах
Уьш хьовсий-те шайга цIеххьана сахьт (къематде) даре бен, и шайна хаа ца луш?
ДоттагIий оцу /къемат/дийнахь вовшийн мостагIий хир бу, /цхьа Делах/ кхоьруш берш боцурш. /Ткъа цаьрга Дала эр ду/:
ХIай Сан леш! Кхерам бац шуна тахана‚ шу сингаттаме а хир дац:
Тхан аятех ийман диллина хилла берш‚ /Тхан хьукамна а, Тхан омрана а/ муьтхь хилла берш
ЧугIо ялсамани шу а‚ шун зударий-/цигахь шуна чIогIа/ хазахоьтуьйтур ду
Царна тIехьийзар ма бу /кегий къонахий/ дашон хедаршца а‚ кедашца а. Цигахь синошна мел дезарг хир ду‚ бIаьргаш мел Iебарг а хир ду. Шу цигахь гуттар лаьттар ду
Иза ялсамани ю шуна ирсана кхаьчна аш йина хилла Iамалш бахьанехь
Шуна цигахь стоьмаш а бу дуккха а‚ аш царах буур а бу
Баккъалла а, къинош динарш жоьжахатин Iазапехь гуттар а лаьттар бу
И царах айдийр дац‚ уьш цу чохь /диканах/ догдиллина /хьере/ хир бу
Оха зулам ца дина царна‚ делахь а, уьш хилира шаьш /шайна/ зуламхой
Цара кхойкхура: 'ХIай /жоьжахати/ долахь ерг! Далийтахьара тхо хьан Кхиош-кхобучо' Цо элира: 'Шу лаьттар ду /лийр доцуш /'
Тхо деънера шуьга /дуьненахь/ бакъдолчуьнца‚ делахь а, шух дукхах- болчарна бакъдерг ца дийзира
Я цхьа гIуллакх цхьалхадаьккхи цара (Маккин керстанаша элчанна дуьхьал)? Баккъалла а, Тхо ду /гIуллакхаш/ цхьалхадохурш (Оха хIаллакбийр бу уьш)
Я царна моьтту-те Тхуна ца хозу церан къайле а‚ шабар-шибар а. ХIаъ‚ Тхан элчанаш (маликаш) цаьргахь яздеш лаьтташ ду
Ахь āла: ' Сов къинхетаме волчунна (Делан) доьзалхо хилча‚ со цхьалгIа ву-кх /оцу доьзалхочунна/ Iибадат дечарах'
Вонах цIена ву стигланийн а‚ лаьттан а Да‚ Iаршан Да‚ цара дечу /харц/ сибатах
Бита уьш къийса /харцдолчуьнца/ а‚ ловза а‚ шайна ваIда йина йолчу шайн /къемат/денна дуьхьалкхетталц
Иза ву стиглахь а Дела‚ лаьттахь а Дела‚ Иза хьукаме верг а‚ хууш верг а ву
Декъала ву Шена стигланийн а‚ лаьттан а‚ цу шиннан юккъехь долчун а паччахьалла дерг‚ Цуьнгахь ду сахьт хIоттаран Iилма а‚ Цуьнан тIе дIадерзор ду шу а
Цара, Иза а витина, шайга кхойкхучеран долахь дац шапаIат‚ ша бакъдолчуьнца тешалла а диначуьнгахь бен, /и шаьш деш долу шапат Делан пурбанца дуйла / шайна хууш
Ахь цьарга хаьттича‚ уьш хьан кхоьллина аьлла‚ цара эр ма ду: 'Дала'. Муха Iехабина уьш /шайтIанаша/!
Цуьнга (Мухьаммад пайхамара Деле) элира: ' Хй со Кхиош-кхобург (веза-воккха Дела)‚ хIара къам ийман дуьллуш ма дац'
ДIаверза царах (уьш хьайца санна, во ма хила цаьрца)‚ āла: 'Машар!' ТIаьхьа хуур ду царна
Хьа-мūм
/Хьарам-хьанал/ билгалдоккхучу жайнаца (Къуръанаца) дуй боу Ас
Баккъалла а, Оха доссина иза беркате йолчу буса. Баккъалла а, Тхо хилира кхерам тосурш /цуьнца/
Цу (Къуръана) чохь къастадо массо а хьекъале долу гIуллакх
Тхан агIорхьара /деза мел долу/ гллакх. Баккъалла а, Тхо хилира бохкуьйтурш /Мухьаммад а, цул хьалха хилла элчанаш а/
Къинхетам а хилла хьан Кхиош-кхобучуьнгара. Баккъалла а, Иза хозуш верг а ву‚ хууш верг а ву
Стигланийн а‚ лаьттан а‚ цу шиннан юккъехь мел долчун а Да /ву Иза/‚ шу /чг/ тешаш хиллехь
Вац цхьа а дела Иза воцург‚ Цо денбо‚ Цо болуьйту‚ шун Кхиош-кхобург ву Иза‚ шун хьалхалера дайн а Кхиош-кхобург ву Иза
ХIаъ‚ уьш (керстанаш) шекончохь ловзуш ма бу
Ахь тергал де стигло билгала кIур бахьар болу де
Нах дхьулбийр бу цо. /Цара эр ду/: 'ХIара лазош долу Iазап ду'
Тхан Кхиош-кхобург‚ айдехь тхуна тIера хIара Iазап, /тккха/ баккъалла а, оха ийман дуьллур ду-кх /Хьан элчане/'
Муха хир бу царна хьехам? Цаьрга веара ма-й  билгала волу элча /Мухьаммад/
ТIаккха уьш дIабирзира цунах‚ цара элира: 'Жинийх волуш шена /наха Къуръан/ Iамийнарг ву /хIара Мухьаммад /'
Баккъалла а, Оха айдийр ду /шуна тра/ Iазап кIеззиг  /гур шуна:/ шу юха а тIедоьрзур ма ду /шайн керстаналлина/
Оха боккхачу ницкъаца /Iазапе/ лоцур дончу дийнахь  баккъалла а, Оха чIир оьцур ю
Царал хьалха а питане лецира Оха ФирIавнан къам  цаьрга веара /Делан/ сийлахь элча (Муса)
ДIало соьга Делан леш /олуш/‚ баккъалла а, со шуна тешаме элча ма  ву
Хьаладовла (курадовла) ма гIерта Далла‚ баккъалла а, ас лур ду шуна билгала долу делил
Баккъалла а, со ларвелла сан Кхиош-кхобучуьнца‚ шун Кхиош-кхобучуьнца аш суна тIулгаш деттарх (аш со верах)
Шу сох ца тешахь‚ со  вита /бохам ца беш/'
/ТIаккха/ цо (Мусас) шен Кхиош-кхобучуьнга кхийкхира: 'ХIара къам къинош деш ма ду'‚ /аьлла/
/ТIаккха элира Дала/: 'ДIагIо сан лешца (Исраилан кIенташца) буса‚ баккъалла а, уьш /шуна/ тIаьхьабовлур бу хьуна
ХIорд бекъабеллачахь бита‚ баккъалла а, уьш /хIорда/ бухагIур долу эскар ма ду'
Мел /дукха/ бухадити цара бошмаш а‚ шовданаш а‚
Ялташ а‚ /хийла/ сийлахь меттиг а‚
Шаьш шеца зовкх хьоьгуш хилла долу /мел дукха/ ниIматаш а
Иштта /хилира церан чакхе/. Оха уьш ирсана дIеделира кхечу къомана
Стигал а, латта а  ца дилхира царна тIехь‚ тIаьхьа ца таьттира уьш /Iазапах/
Оха кIелхьарбехира Исраилан кIентий сийсазачу Iазапах‚
ФирIавнах. Баккъалла а, иза хьалаваьлларг хилира тIаламазачарах
Оха уьш (Исраилан кIентий) хаьржира Iилмаца /массо а/ Iаламел
Оха цаьрга делира аятех шайна чохь билгала бāла берш а
Баккъалла а, хIорш (къурайшаш) олуш ма бу:
Вайн цхьа дуьххьарлера далар бен дац‚ вай гIовтор дац /деллачул тIаьхьа/
Схьабалабе тхан дай, шу бакълуьйш хиллехь'
Уьш дика бу я ТуббаIан къам а‚ царал хьалха хилларш а дика бу? Оха уьш хIаллакбира. Баккъалла а, уьш къинош деш хилира
Оха ловзуш/долчу хьолехь/  ца кхоьллина стигланаш а‚ латта а‚ цу шиннан юккъехь мел дерг а
Оха ца кхоьллина уьш бакъдолчуьнца бен‚ делахь а, царах дукхахболчарна ца хаьа-кх
Баккъалла а, къасторан де  царна массарна а хан тоьхна ма ду
Оцу дийнахь гергарчо духатухур дац гергарчух /запах/ хIумма а‚ царна гIо дийр дац
Дала шех къинхетам биначунна а бен. Баккъалла а, Иза веза верг а ву‚ къинхетаме верг а ву
Баккъалла а, и Заккъум олу дитт -
Къинош дечун кхача бу
Лалийначу аьчгах тера кхехкар бу иза геш чохь‚
Цйдина хи кхахкарх терра
/Мохь хир бу/: 'Схьалаца иза‚ дIакхосса иза жоьжахатина юккъе
ДIадотта цуьнан коьртана тIехула цйдинчу хин Iазап'
Iовша хьайна! Баккъалла а, хьо /хIай керста/ веза верг ву‚ сийлахь верг а ву /хьуна маттарца‚ хьан дашца а/
Баккъалла а, хIара ду аш шегахь шеко еш хилларг'
Баккъалла а, /Делах/ кхоьруш берш  тешамечу меттигехь хир бу
Бошмашкахь а‚ шовданашкахь а
ТIедухур ду цара дуьткъачу дарих а‚ стоммачу дарих а, вовшийн дуьхь-дуьхьал хIуьттуш
Иштта Оха бāлор бу царна хаза бIаьргаш берш
Кхойкхур ду цара хIора стоьме, /уьш кхачалур цахиларх, массо а халонех/ тешаме а болуш
Цу чохь валар Iовшур дац цара  дуьххьарлера /дуьненахь хилла/ валар доцург  Цо ларбира уьш жоьжахатин Iазапах
Хьан Кхиош – кхобучуьнгара  комаьршаллица. Иза бу-кх сийлахь-боккха толам
Баккъалла а, Оха атта дина иза /Къуръан/  хьан маттахь а долуш  уьш кхетар бацаре-те
Хьо хьажа /хIай Мухьаммад, царах хIун кхиар ду/, уьш а хьовсуш бу /хьо хIаллакхиларе - тIаьхьа хуур ду, хьан хир ду гIо дуьненахь а эхартахь а/
Хьа-мūм
Жайна охьадоссор /ду хIара/ веза волчу‚ хьукам /нийса/ деш волчу Делера
Баккъалла а, стигланашкахь а‚ лаьттахь а делилш ма ду муъмин нахана
Шу кхолларехь а‚ /массо а лаьттахула/ даьржинчу дийнатехь а делилш ду ша /чг/ тешаш долчу къомана
Буьйса-де хийцадаларехь а‚ Дала стиглара охьадоссинчу рицкъехь а (догIехь а), Ша цуьнца деллачул тIаьхьа латта дендина долчу‚ мох хьийзарехь а делилш ма ду хьекъале болчу нахана
ХIорш Делан аяташ ду‚ Оха дуьйцу уьш хьуна бакъдолчуьнца. Муьлхачу хабарех Делал а‚ Цуьнан аятел тIаьхьа теша уьш?
/Боккха/ бāла бу массо а къа деш /чIогIа/ харцлуьйш волчунна
Ша ладугIуш волчу шена тIехь доьшуш долчу Делан аяташка тIаккха чIагIлуш волчу /шен къиношкахь/, кураваьлла шена уьш ца хозучух /ца хезаш санна/  ахь кхаъ баккха цунна лазош долчу Iазапаца
Шена Тхан аятех цхьа хIума хиъча,  иза схьалоцу цо белам а бой. Уьш (Ан-Надар а, и саннарш а) шайна сийсаза долу Iазап хир дерш бу
Церан хьалхахь жоьжахати ю. Цара карадинчо а‚ Дела а витина, цара лаьцначу доладийраша а хIумма а кIелхьардоккхур дац царах. Царна деза-доккха Iазап ду
ХIара бу нийса некъ. Шайн Кхиош-кхобучун аяташ керстадинарш  /уьш бу/ шайна лазош долчух уггар чIогIа Iазап хир дерш
Дела ву Ша хIорд шуна муьтIахь бинарг цу чухула кема лелийта а Шен омраца‚ шуьга лехийта Цуьнан комаьршаллех /хIордан ниIматаш  чIера‚ маржанаш…/‚ шуьга баркалла алийта /Ша деллачу ниIматашна/
Шуна муьтIахь дина Цо стигланашкахь мел дерг а‚ лаьттахь мел дерг а  массо а Шегара. Баккъалла а, цу чохь делилш ма ду ойла еш болчу нахана
Ахь āла ийман диллинчаьрга гечдойла цара Делан деношка дог дохушбоцучарна Цуьнга бекхам байтархьама нахана шаьш /дуьненахь/ карадеш хиллачуьнца
Милла велахь дика дина,  цунна шена ду иза‚ милла велахь вон дина,  цунна шена дуьхьал ду иза а. ТIаккха шайн Кхиош-кхобучунна тIе дIадерзор ду шу
Оха делира Исраилан кIенташка  жайна а‚ хьукам а‚ пайхамаралла а‚ рицкъ делира царна цIена долчух‚ Оха базбийра уьш Iаламел
Оха елира царна /динан/ гIуллакхан билгалонаш. Церан хилпало ма ца хилира шайга Iилма деъначул тIаьхьа бен вовший юккъехь хьагI хиларна. Баккъалла а, хьан Кхиош-кхобучо кхиэл йийр ю царна юккъехь къематдийнахь шайн шеца хилпало хиллачохь
ТIаккха хьо /я Мухьаммад/ хилийтина Оха /динан/ гIуллакхан бакъонехь  цунна тIаьхьахIотта‚ ца хууш болчеран дезаршна тIаьхьа ма хIотта
Баккъалла а, цара Делера хIумма а кIелхьардоккхур дац хьуна. Баккъалла а, зуламхой - церан цхьаберш вукхарийн гIоьнчий бу хьуна. Дела ву /Шех/ кхоьруш болчеран гIоьнча
ХIара  билгалонаш ю /бIаьрг беллош/ нахана‚ нийса некъ а бу‚ къинхетам а бу /чг/ тешаш долчу къомана
Къинош летийначарна моьттина-те Оха шаьш ийман диллинчаьрца‚ дика Iамалш йиначаьрца цхьанийсса хуьлуьйтур ду  шайн денбалар а‚ балар а? Вон хили цара деш долу хьукам
Дала кхоьллина стигланаш а‚ латта а бакъдолчуьнца‚ хIор синна ша карадинчуьнца бекхам хилийтархьама а‚ царна /цхьанна а цадинарг бахьанехь/ зулам дийр дац
Хьуна гой и шена дезарг шен дела лаьцнарг? Дала тилавала витина иза шен хаарца‚ Цо мухIар тоьхна цуьнан хазарна а‚ дагна а тIе‚ цуьнан бIаьрсана тIе кирхьа диллина Цо. ТIаккха иза хьан нисвийр ву Делал тIаьхьа? Аш ойла ца йо?
Цара элира: 'ХIара вайн дуьненан дахар бен кхин дахар дац. Ло /вайн цхьаберш/‚ дуьнен чу бовла /цхьаберш/‚ вай хIаллакдийр ма дац замано бен'. Церан ма дац цуьнца цхьа а Iилма. Уьш /беккъа иштта/ моьттуш бу
Царна тIехь Тхан билгала долу аяташ дешча‚ церан делил ма ца хилира цара алар бен: 'Схьабалабе тхан дай, шу бакълуйш хиллехь'
Ахь āла: 'Дала дендийр ду шу‚ тIаккха Цо долуьйтур ду шу‚ тIаккха гулдийр ду шу къематдийне‚ шена чохь шеко йоцчу'‚ делахь а, дукхах болчу нахана ца хаьа-кх
Делан ду-кх стигланийн а‚ лаьттан а  паччахьалла. Сахьт хIоттинчу дийнахь  оцу дийнахь оьшур ма бу харцберш
Хьуна гур ма ду массо а уммат горхьттина. ХIор уммат кхойкхур ма ду шен жайна тIе  тахана шуна бекхам бийр ма бу аш деш хиллачуьнца
ХIара ду Тхан жайна, тешалла дийр долуш шуна тхь бакъдолчуьнца. Баккъалла а, Тхо хилира дIаяздеш аш деш хилларг
Ийман диллинарш а‚ дика Iамал йинарш а  уьш буьхкур бу шайн Кхиош-кхобучо Шен къинхетамна чу. Иза билгала болу толам бу-кх!
Ткъа цатешнарш- /цаьрга эр ду/: 'Сан аяташ ца хилира шуна тIехь доьшуш? Тккха аш куралла ма йийра  шух къинош деш долу къам хилира'
/Шуьга/ элча: 'Баккъалла а, Делан ваIда бакъ ю‚ сахьт /хIуттур ду/‚ шеко яц цу чохь'‚ аш элира: 'Ца хаьа тхуна‚ сахьт хIун ду а‚ вайна хуург-м цхьа моттар бен дац‚ баккъалла а, тешаш ма дац тхо /эхартах/'
Гучуделира царна шаьш дина хилла вонаш‚ хьакхаделира царах уьш шех ца бешаш хилларг
Элира /цаьрга/: 'Тахана Тхуна шу дицделла‚ шуна хIокху денна дуьхьалкхетар дицдаларх терра. Шун чугIойла /жоьжахатин/ цIе ю‚ вац шуна гьнчех цхьа а '
Иза ду /шуна/ аш Делан аяташ беламе лаьцна хиларна а‚ дуьненан дахаро шу Iехорна а. Тахана уьш арабохур бац цу чуьра‚ цаьрга тōба дар а доьхур дац
Далла бу хастам‚ стигланийн Да волчу‚ лаьттан Да волчу‚ Iаламийн Да волчу
Цуьнан ду сийлахь-доккхалла стигланашкахь а‚ лаьттахь а‚ Иза ву веза верг а‚ хьукам /нийса/ деш верг а
Хьа-мūм
Жайна (Къуръан) охьадоссор ду /хIара/ Ша веза волчу‚ хьукам /нийса/ деш волчу Делера
Оха ца кхоьллина стигланаш а‚ латта а‚ цу шиннан юккъехь мел дерг а бакъонца бен‚ цIе тоьхначу ханна бен. Керста хилларш шайна тийсинчу /эхартан запан/ кхерамех дIа ма боьрзу
Ахь āла: 'Дийцал суна, Дела а витина, аш /шайга/ кхойкхучарех.  ХIун кхоьллина цара латтах‚ я царна накъосталла ду /Делаца цхьана хIума кхолларехь/ стигланашкахь? Схьало соьга жайна хIокхул (Къуръанал) хьалха /доссийна долу/‚ я Iилманах лар, шу бакълуйш хиллехь'
Мила ву вунō тилавелла ша Дела воцучуьнга кхойкхуш волчул, шена жоп цалучуьнга къематде кхаччалц‚ уьш церан кхайкхарх (Iибадатах) гIовпал а болуш? /Вац цхьа а!/
Нах гулбича /къематдийнахь/, уьш хили царна мостагIий‚ церан Iибадатана керста
Шайна тIехь Тхан билгала долу аяташ доьшуш, керста хиллачара элира бакъдолчух (Къуръанах), и шайга деъначул тIаьхьа: 'ХIара билгала долу бозбуунчалла ду'
Я цара олу: 'Цо /шегара/ кхоьллина иза?' Ахь āла: 'Ас иза /Къуръан/  айса кхоьллинехьара, аш доладийр ма дац суна Делера хIумма а (шуна ницкъ кхочур бацара сох Делан Iазап духатоха, тIаккха шун дуьхьа ас хIунда кхуллу и сайгара)? Иза дика хууш ву-кх аш цунах /Къуръанах/ дуьйцург. Кхачо ю-кх Цуьнца теш хила суна а‚ шуна а юккъехь. Иза гечдийриг а ву‚ къинхетаме верг а ву'
Ахь āла: 'Со хилла вац элчанех дуьххьар ваийтинарг‚ суна ца хаьа сайх хIун дийр ду а‚ шух /хIун дийр ду а/. Со тIаьхьахIутту деккъа сайга вехьеца хаийтинчунна. Со ма вац билгала волу кхерамча бен'
Ахь āла: 'Аш дийцал суна /шайн хьолах/ иза /Къуръан/ Делан агIорхьара хилча, аш цунна керстаналла дина‚ ткъа Исраилан кIентех цхьаммо тешалла ди и санначунна тIехь. Цо ийман диллира‚ шу курадевлира. Баккъалла а, Дāла нис ма ца до зуламе долу къам'
Цатешначара элира ийман диллнчарех: '/Иза‚ ислам дин/ дика хиллехьара, тхол хьалха цунна тIе кхиар ма бацара уьш'. Шаьш цуьнца (Къуръанца) нийсачу новкъа нис ца белча‚ цара эр ду: 'ХIара хьалхалера харцдерг ду'
Цул хьалха Мусан жайна /доссийра Оха/ баьчча а‚ къинхетам а хилла. ХIара жайна /ду/, бакъдеш /шел хьалха хилларш/‚ Iаьрбийн маттахь а долуш, кхерам таса зулам диначарна‚ кхаъ хилла дикачарна
Баккъалла а, шаьш аьлларш: 'Вай Кхиош-кхобург Дела ву'‚ тIаккха /Делан новкъахь/ чIагIбелларш  кхерам а хир ма бац царна /эхартахь Делан запах/‚ уьш сингаттаме а хир ма бац /дуьненахь шайл бухадуьсчух/
Уьш ялсаманин дай бу‚ цу чохь гуттар лаьттар болуш  бекхам бу /иза/ цара еш хиллачу Iамална /дуьхьал/
Весет дина Оха адаме шен деца-ненаца дика хилар  нанас /кийрахь/ лелийна иза халонца‚ /дуьнена/ ваьккхина иза халонца. Иза /кийрахь/ лелоран а‚ /вакхорах/ къасторан а хан  ткъе итт бутт бу /бутт кийрахь, йисина хан вакхош/. Ша гметтахьттича, шовзткъа шере ваьлча, цо элира: 'Везан Дела‚ аьтто белахь суна Хьан ниIматана баркалла ала‚ Ахь суна а‚ сан дена-нанна а делла долчу‚ Хьо шена реза волу дика Iамал ян а‚ тоделахь суна сан зуьрретехь /сан гллакхаш – нсбелахь уьш а нисчу новкъа/ а. Баккъалла а, ас тōба ди Хьоьга‚ баккъалла а, со /Далла/ муьтхьболчарах  (бусалбанех) ву-кх'
Уьш (Абу-Бакр а и саннарш а) бу Оха шайгара къобалдеш берш шаьш йинчу Iамалах уггар хазаниг‚ Оха тидаме оьцур дац церан /кегий/ къинош‚ /уьш хир бу/ ялсаманин дайшкахь‚ /Делан/ бакъ хилла ваIда ю иза царна йина хилла йолу
/Хьажал/ и аьлларг шен дега-нене а: 'Уьффай шу шиъ‚ аш шиммо ваIда йо суна со /веллачул тIаьхьа каш чуьра/ аравоккхур ву‚ олий‚ /дукха/ тIаьхьенаш дIа ма яхна сол хьалха /царах цхьа а ца ваьлла каш чуьра ара/. Цу шиммо гIо доьхуш Деле: 'Ма вāла декъаза‚ ийман дилла. Баккъалла а, Делан ваIда бакъ ю'. Цо олу: 'ХIорш-м хьалхалерчийн туьйранаш бен дацара'
Уьш бу шайна тIехь хьалха даханчу жинийн а‚ адамийн а умматашкахь аьлла долу дош бакъхилларш. Баккъалла а, уьш хилира эшнарш
ХIоранна ша йинчу Iамалан дарж ю. Цо бекхам бийр бу царна цара йинчу Iамалашка /хьаьжна/‚ царна зулам дийр дац
Оцу /къемат/дийнахь цатешнарш хьалхатоттур бу жоьжахатина‚ /цаьрга эр ду маликаша/: 'ДIадахийтина аш шайн диканаш (ниаташ)  шайн дуьненан дахарехь‚ цуьнца /дуьненца/ зовкх а хьегна аш. Тахана шуна бекхам бо сийсазаллин Iазапаца аш куралла ярна лаьттахь, цхьа а бакъо йоцуш‚ шу песакъ хиларна'
Хьахаве Iадийн ваша‚ цо кхерам тесира шен къомана Ахькъафехь‚ кхерам тосурш /элчанаш/ цул хьалха а хилира‚ тIаьхьа а хилира: 'Аш Iибадат ма делаш Далла бен‚ баккъалла а, со кхоьру шуна сийлахь-доккхачу дийнан Iазапах'‚ аьлла
Цара элира: 'Хьо веана тхуна тхо дIахьавзадан тхан делийх. Схьадаладе айхьа тхуна хир ду бохург, хьуо бакълуьйчарах хиллехь'
Цо элира: 'Баккъалла а, Iилма Далла гергахь ду‚ ас шуьга дIакхачадо со шеца ваийтинарг /и Iазап хIун ду/‚ хIетте а суна шу хета жехIал къам'
Шайна гича иза марха шайн тогIина тIе йогIуш‚ цара элира: 'ХIара марха вайна догIа дахьаш ю-кх'. 'ХIан-хIа! Иза аш ша сихдинарг (Iазап)  ду  мох бу шена чохь лазош долу Iазап долу'‚ /элира кхечара/
Цо дохор ду массо а хIума шен Делан омраца'‚ /элира цхьаболчара/‚ уьш Iуьйранга бевлира церан гIишлош бен гуш хIума а доцуш (Дала хIаллакбира уьш). Иштта бекхам бо Оха къинош дечу къомана
Оха чIагIбинера уьш шу (къурайшаш) шеца чIагI цабинчуьнца‚ Оха хилийтира царна хазар а‚ гар а‚ дегнаш а. Царах кIелхьар ца даьккхира церан хазаро а‚ церан гаро а‚ церан дегнаша а хIумма а‚ уьш хилира Делан аятех ца тешаш‚ царах хьаьрчира уьш шех ца бешаш хилларг
Оха хIаллакйира шун гонахьара ярташ‚ далийра делилш‚ уьш юхабоьрзур бацара-те
ГIо ма ца дира царна, Дела а витина, Цунна гергахилийта шаьш лаьцна хиллачу дēлаша. ХIаъ‚ уьш дIатилира царах‚ Иза церан харцдерг а дара‚ цара харц кхуллуш хилларг а дара
Оха хьавзира хьо волчу жинийх цхьа тоба‚ цара Къуръане ладугIу. Шаьш цигахь долуш цара /вовшашка/ элира: 'Совца /ладогIа Къуръане/'. И дешна даьлча, уьш дIадахара шен къомана тIе, кхерам тосуш
Цара элира: 'ХIай тхан къам! Тхуна хезира цхьа жайна‚ Мусал тIаьхьа доссийна долу шел хьалха хиллачуьнца (Тавратаца а‚ Инжилаца а) нийса догIуш долу‚ ша нисвеш долу бакъдолчунна тIе а‚ нийсачу новкъа а
ХIай тхан къам! Жоп ло Делера кхойкхуш волчунна‚ теша цунах‚ Цо гечдийр ду шун къинош‚ шу кIелхьардохур ду лазош долчу Iазапах'
Делера кхойкхуш волчунна жоп ца луш верг  ницкъ кхочур бац цунна лаьттахь /Делан Iазапах къелхьаравала/‚ Иза воцучо Iалашбийр бац уьш. Уьш билгалчу тилар чохь бу-кх!
Царна ца го-техьа Ша стигланаш а‚ латта а кхоьллина волу Дела‚ уьш кхуллуш кIад ца велла волу‚ ницкъ кхочуш вуйла белларш денбан? ХIаъ‚ баккъалла а, Иза массо а хIуманна тIехь ницкъ кхочуш верг ву-кх
Оцу дийнахь хьалхатоттур бу цатешнарш /жоьжахатин/ цIарна /цаьрга хоттур ду/: 'Бакъ дац хIара?' /олуш/. Цара эр: 'ХIаъ‚ тхан Кхиош-кхобучуьнца (дуй боу оха): бакъ ду'. Цо (Дāла) элира: 'Iовша шайна Iазап шаьш ца тешаш хиларна'
Собар де‚ элчанех шайгахь чIагIо хиллачара собар дарх терра‚ сих ма де царна /Iазап доссар/. Уьш тера бу‚ шайна ваIда йинарг шайна гучу дийнахь‚ дийнан цхьана сахьтехь бен /дуьненахь/ ца лаьттинчарах. /ХIара Къуръан нахе/ дIакхачор ду /хьуна тIехь/. Песакъ къам бен хIаллакдеш ду-й? /Дац –те!/
Шаьш цатешнарш а‚ Делан некъах /нах/ дтилийнарш а  Цо дIатилина церан Iамалш (цара дуьненахь динчу диканна дуьхьал дуьненахь дикачуьнца бекхам хир бу царна, эхартахь церан Iамалаш хьесапе оьцур яц)
Ийман диллинарш а‚ дика Iамалш йинарш а‚ Мухьаммаде доссош хиллачух тешнарш а  иза церан Кхиош-кхобучуьнгара бакъдерг ду  Цо дIаийцина цаьргара церан къинош‚ тодина церан гIуллакх
Иза ду цатешнарш тIаьхьахIуьттуш хиларна харцдолчунна‚ ийман диллинарш тIаьхьахIуьттуш хиларна шайн Кхиош-кхобучуьнгара бакъдолчунна. Иштта дāладо Дала нахана шайн масалш
Шаьш дуьхьалкхетча цатешначаьрца  логех тоха аш уьш гIелбаллалц‚ чIагIъе буржолаш  тIаьхьа къинхетам бер я дуьхьал мах оьцур  тIамо шен мохь охьабиллалц. Иза - Далла лаахьара, Цо толам лур бара царна тIехь‚ делахь а, шун цхьаберш вукхарца зерхьама /бойту Дала тIемаш/. Делан новкъахь байинарш  Цо янне а дIатилор яц церан Iамалш
Цо тIаьхьа нисбийр бу уьш‚ тодийр ду церан гIуллакх
Цо бухкур бу уьш ялсамани чу‚ Ша царна йовзийтина йолчу (хIоранна шена ялсаманехь хир йолу хIусам хууш)
ХIай ийман диллинарш! Аш Далла гIо дахь (Цуьнан дин чгеш)‚- Цо шуна а гIо дийр ду‚ шун ког а чIагIбийр бу
Цатешнарш  хIаллакхилар ду царна‚ Цо дIатилина церан Iамалш
Иза ду царна ца дийзина дела Дала охьадоссийнарг (Къуръан)  Цо дIаяйа церан Iамалш
Уьш ца лела лаьттахула‚ ца хьовсу‚ муха хилла царал хьалхахиллачеран тIаьхье? Дала бохийра уьш. /ХIокху/ керстанашна а цунах тераниг хир ду
Иза - Дела ийман диллинчеран гIоьнча волу дела ду‚ ткъа керстанаш  церан цхьа а гIоьнча вац
Баккъалла а, Дала бухкур бу ийман диллинарш а‚ дика Iамалш йинарш а бошмашка‚ шайн бухахула хиш оьхуш долчу. Ткъа цатешнарш /кIеззиг/ зовкх хьоьгур ду /кху дуьненахь/‚ дуур ду бежнаша ма доу  /тIаккха жоьжахатин/ цIе ю царна чохьIайла
Маса юрт‚ шаьш хьо шена чуьра араваьккхина хьан юьртал (Маккал) нуьцкъалō йолуш йолу‚ хIаллакйина Оха‚ ма ца хилира царна цхьа а гIоьнча!
Ша Кхиош-кхобучуьнгара билгалона тIехь верг тера ву ткъа шен Iамалан вониг шена хазйиначух‚ шайн дезаршна тIаьхьахIиттинчарах?
/Делах/ кхоьручарна хир ю аьлла йолчу ялсаманин масал: цу чохь татолаш ду /чам а‚ хьожа а/ ца хийцалучу хих а‚ шен чам ца хийцалучу шурин татолаш ду‚ молучарна чIогIа чōмехь долчу чагIаран татолаш ду‚ цIенчу мозан татолаш а ду. Царна цу чохь массо а стоьмех /стоьмаш/ бу‚ шаьш Кхиош-кхобучуьнгара гечдар а ду. Уьш (ялсаманин дай) тера буй гуттар цIергахь болчарах (жоьжахатин дайх), шайна кхахкина хи малош болчу, тIаккха цо церан чуьйраш  туьйдуш болчу?
Царах хьоьга ладоьгIурш бу, шаьш хьо волчуьра āра ма бевллинехь, цара олура шайгахь Iилма долчаьрга: 'ХIун элира цо (Мухьаммада) хIинца хьалха?' Уьш бу Дала шайн дегнашна тIе мухIар тоьхнарш‚ шайн дезаршна тIаьхьабевларш
Шаьш нисбелларш а  Цо совбехира нийсачу некъаца‚ Цо делира царна /Делах/ кхерар
Уьш хьовсур буй сахьте, иза шайна дāрах (ткхачарах) цIеххьана? Цуьнан /цхьацца/ шартIаш ма деана. Мичара хир бу царна, иза шайна деъча, вовшашна хьехам? (Цо гIо дийр дац царна тIаккха)
Хьуна хаалахь‚ кхин дела вац ша АллахI (цхьа Дела) бен‚ гечдар дēха хьан ледарлонашна а‚ муъмин божаршна а‚ муъмин зударшна а. Дела хууш ву шун дIасаийдар /дийнахь/‚ шун чудерзар а /буса/
Ийман диллинчара олу: 'Сурат доьссинехьара'. Хьукаме долу сурат доссича‚ цу чохь тIом хьахийча‚ хьуна ги шайн дегнашкахь цамгар ерш хьоьга хьоьжуш, шена вала хорша еанарг санна. Царна вунō таме дара
МуьтIахь хилар а‚ хаза дош а (там бара цаьргара хьуна хила). ГIуллакх сацаделлачу хенахь уьш Деле бакълийча  дика дара-кх царна
Шу хила мега, шаьш /ийманах/ дIадирзича, боьханиг даржадеш лаьттахь‚ гергарлонаш хēдош?
Уьш Дала шайна неIалт аьлларш бу‚ тIаккха къора бина Цо уьш /бакъдерг ца хозуш/‚ бIаьрсаза а бина /бакъдерг ца гуш/
Къуръанах ойла ца йо цара‚ я церан дегнашкахь дōгIанаш ду?
Баккъалла а, шаьш хьалха хиллачунна (керстаналлина) тIе юхабирзинарш шайна нийса некъ билгалбаьллчул тIаьхьа  шайтIано хаздина царна /шайн боьха гIуллакхаш/‚ цо даг чу кхуьссуш ду царна /Делан некъах дтилар/
Иза ду цара аларна Дала доссош дерг (Къуръāн) ца дезаш хиллачаьрга: 'Тхо муьтIахь хир ду шуна цхьадолчу гIуллакхашкахь'. Далла хууш ма ю церан къайленаш
Муха /хир ду церан хьелаш/ уьш маликаша дIакхалхинчу хенахь‚ цара царна етташ яххьийх а‚ баккхийх а?
Иза ду уьш Дела оьгIазвоккхучунна тIаьхьахIиттарна‚ Иза реза хилар шайна цадезарна  тIаккха Цо дIаяйа церан Iамалш
Шайн дегнашкахь цамгар йолчарна моьттина-те Дала цкъа а шайн мостагIалла гучуйоккхур яц?
Тхуна лиъча, Оха гайтина хир бара уьш хьуна  тIаккха хьуна бевзина хир бара уьш шайн билгалонашца. Хьуна бовзанне а бовзур бу уьш дешан аьзнашца. Дела хууш ву-кх шун Iамалш
Оха зенне а зуьйр ду шу Тхуна шух /Делан новкъахь тмца/ къахьоьгурш а‚ собар дийраш а бовзалц‚ Оха зуьйр ду шун хабарш а
Баккъалла а, цатешнарш а‚ Делан некъах /нах/ дтилинарш а‚ шайна нийса некъ билгалбаьллачул тIаьхьа элчанца мостагIалла лелинарш а  цара хIумма зен дийр ма дац Далла‚ тIаьхьа Цо дIайойур ю церан Iамалш
ХIай ийман диллинарш! Далла муьтIахь хила‚ Делан элчанна муьтIахь хила‚ шайн Iамалш ма яйа
Баккъалла а, цатешнарш‚ Делан некъах /нах/ дIатилинарш‚ тIаккха керста хьолехь белларш  Дала цкъа а гечдийр дац царна
Шу ледар ма довлалаш‚ машаре /керстанаш/ ма кхайкхалаш‚ шу хьалахь /нуьцкъала/ долуш. Дела шуьца ву шуна‚ Цо эшор яц шуна шун Iамалш
Баккъалла а, дуьненан дахар ловзар а‚ эрна хан яйар а ду. Аш ийман диллахь‚ шу /Делах/ кхерахь  Цо шуна лур ю шун ял‚ доьхур дац шун даьхни а /деккъа закат даккхар бен/
Цо шуьга /дерриг даьхни/ доьхуш делхьара‚ шуна тIевирзина и доьхуш‚ шу бIаьрмециг хир дара. Цо гучудоккхур дара /шун дегнашкахь долу Делан новкъахь харжаш яр/ цадезар (баьрмецигалла)
ХIай шаьш кхойкхуш дерш Делан новкъахь харж ян  шух бIаьрмециг (пис) верг  шена бIаьрмециг (пис) ма ву. Дела хьал долуш ма ву‚ шу пекъарш ма ду. Шу юхадовлахь /ийманах/, Цо хийцор ду шу  кхечу къомаца‚ тIаккха уьш хир бац шух тера
Баккъалла а, Оха белира хьуна билгала болу толам
Гечдархьама хьуна Дала хьан хьалхайахана ледарлонашна‚ тIаьхьахилларг а‚ кхочушдархьама Шен ниIмат хьуна тIехь‚ нисвархьама хьо нийсачу новкъа‚
Цо хьуна деза гIо дархьама а
Иза ву муъмин нехан дегнашка синпаргIато йоссийнарг уьш совбалийтархьама шайн иймана тIе а ийманца. Делан ду стигланийн а‚ лаьттан а эскарш. Хилира Дела хууш верг‚ хьукам /нийса/ деш верг а
/И хьукам до Дала/ Ша чубахийтан муъмин божарий а‚ муъмин зударий а /церан Далла деш долу бадат а, Делан новкъахь шайн синошца а, шайн бахамца а къахьегар бахьанехь/ шайн бухахула хиш а оьхуш долчу бошмашна‚ уьш цу чохь гуттар лаьтташ‚ дэцан церан вонаш. Иза хилира Далла гергахь сийлахь-боккха толам
Iазап дан шаьш Делах боьха ойланаш еш болчу (хьуна керстаний тIехь толам хир бац‚ бохуш) мунепакъ божаршна а‚ мунепакъ зударшна а‚ Делаца накъостий луьйцачу божаршна а‚ Делаца накъостий луьйцачу зударшна а. Царна боьхачун го бу. ОьгIазвахана царна Дела‚ неIалт аьлла царна‚ Цо кечйина царна жоьжахати. Вон хили-кх /церан/ дIадоьрзийла
Делан ду стигланийн а‚ лаьттан а эскарш. Хилира Дела веза верг а‚ хьукам /нийса/ деш верг а
Баккъалла а, Оха вахийтина хьо /хй Мухьаммад/ теш хилла /къематдийнахь нахана тхь/‚ къаанча хилла /муъмин нахана ялсаманица/‚ кхерамча хилла /цатешачарна запаца/
Шу тешийта Делах а‚ Цуьнан элчанах а‚ аш цунна (элчанна) гIо дан а‚ аш иза ларан а‚ аш Цунна (Далла) тасбахь дан Iуьйранца а‚ суьйренца а
Баккъалла а, шаьш хьоьца дуй боуш чIагIо йинарш  Делаца дуй боуш чIагIо йинарш бу. Делан куьг церан куьйгий тIехь ду. И /чг/ йохийнарг  Цо йохош ю шена‚ кхочуш йинарг Делаца шен хилла ваIда  Цо цунна лур ю сийлахь-йоккха ял
Хьоьга эр ду кхелхаш лелачу Iаьрбех бухабисинчара: 'Тхо совцина тхан бахамо а‚ тхан доьзало а‚ гечдар дехахь тхуна'. Цара олу маттаца дагахь доцург. Ахь āла: 'Хьан доладийр дара шуна Далла дуьхьал цхьанна а хIуманца‚ Цуна шуна цхьа зен лиъча я шуна цхьа пайда лиъча? ХIаъ‚ хили Дела аш дийриг сов дика хууш
ХIаъ! Шу моьттуш дара элча а‚ муъмин нах а шайн доьзална тIе цкъа а боьрзур бац аьлла. Иза хаздина шун дегнашкахь. Шуна моьттура вон хIума. Вон къам хили-кх шу'
Делах а‚ Цуьнан элчанах а цатешнарг  баккъалла а, Оха кечйина керстанашна жоьжахати
Делан ду стигланийн а‚ лаьттан а паччахьалла. Гечдо Цо Шена луучунна‚ Iазап а до Цо Шена луучунна. Хили Дела гечдийриг а‚ къинхетаме верг а
Эр ду бухабуьсучара шу хIонсана тIе доьрзучу хенахь и эца: 'Тхо а диташ шайна тIаьхьахтта'. Уьш лууш бу шаьш хийцадан Делан дош. Ахь āла: 'Цкъа а тхуна тIаьхьахIуьттур дац шу. Ишта аьлла Дала хьалха'. ТIаккха цара эр ду: 'ХIаъ‚ тхуна хьагI  еш ду-кх шу'. ХIаъ‚ уьш хилира ца кхеташ кIеззиг /хманах/ бен
Цу кхелхаш лелачу Iаьрбех бухабуьсучаьрга ахь āла: 'ТIаьхьа шу кхойкхур ду чIогIа ницкъ болчу къоме (цуьнца тIом бан)‚ царца аш тIом бийр бу‚ я уьш /шайн лаамехь Далла/ муьтхь хир бу. Шу муьтIахь хилахь /Делан омрана/, Дала хаза ял лур ю шуна. Шу дIадерзахь шаьш хьалха дIа ма дирзи‚ Цо лазош долчу Iазапаца Iазап дийр ду шуна'
БIаьрса доцучунна къа дац‚ астагIа волчунна а къа дац‚ цомгуш волчунна а къа дац /гIазоте ца бахча/. Далла а‚ Цуьнан элчанна а муьтIахь верг  Цо вохуьйтур ву иза бошмашка‚ шайна бухахула хиш оьхуш долчу‚ дIавирзинарг /Делан динах/  Цо Iазап дийр ду цунна лазош долчу Iазапаца
Реза хили Дела муъмин нахана, цара шаьш хьуна тешаме хир ду‚ аьлла дош луш дитта кIел‚ Цунна хиира церан дегнашкахь дерг. ТIаккха Цо йоссийра синпархато царна‚ Цо совгIат делира царна герга хир болчу толамца а,
Дуккха хIонсашца а‚ цара шаьш оьцур йолу. Хилира Дела веза верг а‚ хьукам /нийса/ деш верг а
Дала ваIда йира шуна дуккха хIонсаш  аш уьш оьцур ю. Цо сихдира шуна хIара /хIонс/‚ айдира нехан куьйгаш шуна тIера‚ муъмин нахана билгало хилийтан /царна гIо хилан/‚ Цо шу нисдан нийсачу новкъа
Кхин /хIонсаш а хир ю шун/ шуна шена тIехь ницкъ кхочур боцу, Дала го бина царна (Далла хаьа уьш шун хир юйла). Хилира Дела массо а хIуманна тIехь ницкъ кхочуш
Шуьца тIом бича цатешначара  цара /шуна шайн/ баккъаш берзор бу. (Уьш юха бовлур бу)  тIаккха царна карор вац доладийриг а‚ гIоьнча а
Делан Iадат ду иза‚ хьалха а лелла  долу. Хьуна цкъа а  карор ма  бац Делан Iадатна хийцам
Иза ву церан куьйгаш айдинарг шуна тIера‚ шун куьйгаш /айдинарг а/ царна тIера Маккан БатIнехь Цо шуна царна тIехь толам беллачул тIаьхьа. Хилира Дела аш дийриг гуш
Уьш цатешнарш бу‚ шу духатуьйхира цара Дезачу маьждигах‚ гIурбанна дойу бежна кхаьбира сацийна шен меттиге дIакхачарах. Муъмин божарий а, муъмин  зударий а ца хиллехьара /Маккан охIлах/, шуна шаьш бевзаш боцу /шуна пурба лур дара Макка йоккхуш тIом бан/. ХIинца  аш царна зулам дийр дара‚ /тIаккха/ цаьргара къа хьерчара дара шух, ца хууш. /Иза хилира/ Дала Шен къинхетам чу вахийтархьама Шена луург. Уьш /Маккахь бисна хилла бусалбанаш/ къаьсташ хиллехьара, Оха Iазап дина хир дара царах (Маккан охIлах) цатешначарна лазош долу Iазапца
Цатешначара хилийтира шайн дегнашкахь нуьцкъала оьгIазло‚ жехIал заманан оьгIазло  тIаккха Дала Шен синпархато йоссийра Шен элчанна тIе а‚ муъмин нахана тIе а‚ /сийдарца/ хаьржира царна /Делах/ кхераран дош. Уьш хилира цунна (Делан къинхетамна) вуно хьакъ цуьнан (Маккин) охIлал. Дела хили массо а хIума хууш верг
Бакъдира Дала Шен элчанна гIан бакъдолчуьнца: шу данне а гIур ма ду Дезачу Маьждига чу‚ Дала мукъалахь‚ кхерам боцуш‚ шайн кортош дешна‚ /мекхаш‚ кхин чоьш/ лацдина‚ шу кхоьрур дац. Цунна хиира шуна цахуург‚ Цо хилийтира /шуна/ иза доцург гергара толам а
Иза ву Ша вахийтинарг Шен элча нийсачу некъаца а‚ бакъонан динца а иза толийта массо а динал. Кхачо хилла Делаца теш хилар
Мухьаммад  Делан элча ву‚ цуьнца берш чIогIа бу керстанашна тIехь‚ къинхетаме бу вовший юккъехь. Хьуна го уьш горауьхуш‚ сужуд деш, шаьш лоьхуш Делера /Цунна Iибадат дарца/ къинхетам а‚ резахилар а. Церан билгалонаш шайн яххьашкахь ю  сужуд даран асар /ду иза/. Иза ду хьуна церан масал Таврата чохь. Церан масал Инжила чохь тера ду цхьана ялтех: цо зазадоккху‚ цара цунна /тоьдуш‚ нисдеш/ гIо до‚ тIаккха иза чIагIло‚ нисло шен гIода тIехь,  цецбохуш ялта дуьйш берш‚ царна керстанаш оьгIазбахийта. Дала ваIда йина Ша царах ийман диллинчарна а‚ дика Iамалш йиначарна а гечдар а‚ сийлахь-йоккха ял лур ю‚ аьлла
ХIай ийман диллинарш! Хьалха ма гIерта Далла а‚ Цуьнан элчанна а‚ Делах кхера! Баккъалла а, Дела хозуш верг а ву‚ хууш верг а ву
ХIай ийман диллинарш! Шайн аьзнаш ай ма де пайхамаран аьзнал сов‚ чIогIа а ма āла цуьнга дош, шун цхьаболчара вовшашка чIогIа āларх тера шун Iамалш ца яйа, шуна хаа ца луш
Баккъалла а, шайн аьзнаш гIелдеш берш Делан элча волчохь  уьш бу Дала шайн дегнаш /Делах/ кхерарна тхь зийна берш. Царна гечдар а ду‚ сийлахь- йоккха ял а ю
Баккъалла а, и хьоьга кхойкхуш берш цIенойн чоьний дехьахьара  царах  дукхахберш ца кхеташ бу
Цара собар дахьара хьо шайна тIе араваллалц, царна дика хир ма дара. Дела гечдийриг а ву‚ къинхетаме верг а ву
ХIай ийман диллинарш! Шуьга цхьа песакъ стаг веъча цхьа хабар дахьаш‚ аш билгалдаккхалаш /цо деънарг/ аш ца хууш цхьана нахана зен ца дан  тIаккха шу шаьш динчунна тIехь дохкодевлла хир ду
Шуна хаалаш шуна юккъехь Делан элча вуйла. Дукха долчу гIуллакхашкахь и шуьга ладугш велхьара  шуна шайна хала хир дара. Делахь а‚ Дала дезийтина шуна ийман‚ Цо хаздина и шун дегнашкахь‚ ца дезийтина шуна керстаналла а‚ песакхалла а‚ Iесалла а. Изаш  уьш бу нийса леларш
Делера къинхетамца а, ниIматаца а. И Дела хууш верг а ву‚ хьукам /нийса/ деш верг а ву
Муъмин нахах ши тоба летача‚ царна юккъехь маслахьат де. Цу шиннах цхьаъ вукханах летачах ца сацахь  тIом бе /аш массара а/ оцу летачуьнца и Делан омрана  (ШарIана) тIеялц. Иза тIеягIахь /Делан омрана/‚  маслахьат де цу шиннан юккъехь нийсонца. Аш нийсо ēлаш. Баккъалла а, Далла беза нийсо еш берш
Баккъалла а, муъмин нах  вежарий бу. Маслахьат де шайн шина /довдечу/ вешина юккъехь. Делах кхера‚ шух къинхетам бан мегара
ХIай ийман диллинарш! Цхьа нах кхечу нахах ца бēшаш ма хуьлийла‚ уьш царал дика хила а мега‚ зударий а ма хуьлийла кхечу зударех ца бēшаш‚ уьш царал дика хила а мега‚ вовшийн кхачамбацарш ма лēхалаш‚ вовшашна /ца еза/ цIерш а ма техкалаш. Вон цIе ю песакхалла ийманал тIаьхьа. /Цул тIаьхьа/ тōба ца динарш  уьш зуламхой бу
ХIай ийман диллинарш! Генадовла дукхадолчу мотталучу (дагадогIучу) хIуманех. Цхьа долу мотталу хIуманаш къа ду. Вовшашна ма теIалаш /къайлаха хIума хаа гIерташ/‚ шух цхьаберш вукхарех тIехьашха ма лēлаш‚ шух цхьанна а дезий шен вешин жижиг даа, и велча?  шуна иза ца дийзи. Делах кхералаш. Баккъалла а, Дела тōба дукха къобал дийриг а ву‚ /дукха/ къинхетаме верг а ву /дохковаьлла Шега тōба динчунна/
ХIай нах! Баккъалла а, Оха шу кхоьллина стагах а‚ зудчух а‚ хилийтина шух халкъаш а‚ тайпанаш а шу вовшашна довзийта. Баккъалла а, шух Далла гергахь уггар сийлахь верг  шух уггар /Делах/ кхоьруш верг ву-кх. Баккъалла а, Дела /шу/ девзаш ву‚ сов дика хууш ву
Кхелхаш лелачу Iаьрбаша элира: 'Ийман диллина Оха'. Ахь āла: 'Ийман ца диллина аш‚ делахь а, аш āлалаш: 'МуьтIахь хили тхо'. ХIинца а ийман  ца дахна шун дегнашка. Шу Далла а‚ Цуьнан элчанна а муьтIахь хилахь  шун Iамалех хIумма эшор ма яц Цо. Баккъалла а, Дела тIеттIа гечдеш верг а ву, къинхетаме верг а   ву
Баккъалла а, муъмин нах бу шаьш ийман диллинарш Деле а‚ Цуьнан элчане а‚ тIаккха шеко ца еш‚ шайн бахамца а‚ шайн синошца а Делан новкъахь къахьегнарш. Уьш бу бакълуьйш берш
Ахь āла: 'Аш Iамадо Далла шайн дин? Дела хууш ма ву стигланашкахь дерг а‚ лаьттахь дерг а. Дела массо а хIума хууш верг ма  ву'
Хьуна баккхийбоь бу уьш шаьш бусалба хиларна. Ахь āла: 'Суна даккхий ма доь шаьш бусалба дин тлацарна'. ХIаъ‚ Дела къинхетам беш ву шух  шу нисдина ийманна тIе‚ шу бакълуьйш хиллехь
Баккъалла а, Далла хаьа стигланийн а‚ лаьттан а хьуламехь дерг. Дела гуш дерг ма ву аш дийриг
Къāф. Сийлахь долчу Къуръанора /хьо Делан элча ма ву/
ХIаъ‚ ма цецбевли уьш шайга шайн юккъера кхерамча варах‚ керстанаша элира: 'ХIара тамаше хIума ду:
Вай делча‚ вайх топпар хилча‚ /вай дендийр ду бохург/  иза дукха генара духадерзар ду'
Тхуна хиира мел лаьтто царах дIахьош бу  Тхоьгахь Iалашдеш долу жайна ма ду
Цара харцдира бакъдерг (Къуръан) иза шайга деъначул тIаьхьа‚ тIаккха уьш дукха кегаделлачу гIуллакхехь бу-кх
Уьш ца хьовсу шайна тIехула /лаьттачу/ стигале‚ муха хIоттийна Оха иза /цхьа а бIогIам а боцуш‚ муха/ хазйина‚ цуьнан цхьа а Iуьрг а ма дац
Латта а даржина Оха‚ цу чохь дихкина Оха лаьмнаш‚ цу чохь ялийтина Оха массо а хазчу шиннах /ораматаш/
Гар а‚ хьехам а хилла /хилийтина Оха уьш/ массо а /Тхуна тōбанца/  твоьрзачу лена
Оха доссийра стиглара беркате хилла долу хи‚ цуьнца Оха ялийтина бошмаш а‚ ялтан буьртиг а
Деха (лекха) хурманан дитташ‚ шайн тIеттIа   (могршца) стоьм а болуш
/Делан/ лешна рицкъ а хилла. Цуьнца (догIица) Оха денбина белла болу мохк. Иштта /хир/ ду /шун кешний чуьра/ арадовлар а
Харцдира /бакъдолу дин/ царал хьалха Нухьан къомо а‚ Рассан дайша а‚ Самудаша а‚
Iадаша а‚ ФирIавно а‚ ЛутIан вежарша а‚
Айкатан дайша а‚ ТуббаIан къомо а /Цара/ массара а харцбира элчанаш  бакъ хилира Сан / царна кхерам тасарца / йина ваа
Ницкъ ца кхочуш дисира Тхо хьалха кхолларехь /стигланаш а‚ латта а/? ХIаъ‚ уьш шеконехь бу керлачу кхолларах (денбарх)
Оха кхоьллира адам‚ Тхуна хаьа цуьнан сино кхуьссу васвасалла. Тхо герга ду цунна /шен/ лаган пхал а
ТIеоьцу /стаго дийриг/ шино тIеоьцучу /малико/, аьтту агIорахь а, аьрру агIорахь а, /шаьш/ хевжина долуш
Цхьа а дош олуш ма дац цо шена гергахь кийча волу тергал деш верг волуш бен (дIаяздеш малик)
Валаран вахор деара /эхартан гIуллакх/ бакъ хиларца. Иза дара хьо шех водуш (кхоьруш) верг
Сур лекхира  иза ду ша /Дала керстанашна Iазап дийр ду аьлла/ ваIда йина де
Деара массо а са шеца дIалоллург а‚ теш а волуш (шеца маликаш а долуш)
Хьо хиллера хьокхунах гIовпал волуш /тидаме ца оьцуш/  Оха айдира хьан /бIаьргий/ тIера кирхьа  тахана хьан бIаьрса ира хилира
Элира цуьнан накъосто (цунна тIе хIоттинчу малико): 'ХIара ду соьгахь /хьуна/ кечдинарг'  /жоьжахатин Iазап/
/Омра хир ду/: 'Аш шиммо (тIехIоьттинчу маликаша) кхосса жоьжахати чу массо а нуьцкъала /дуьхьал/ волу керста
Диканах /нах/ духатухуш хилла волу‚ дозанах ваьлла хилла волу‚ /динехь нахе/ шеко йойтуш хилла волу
Иза ву ша Делаца кхин дела хилийтинарг‚ аш шиммо (омра шина малике ду) кхосса иза чIогIачу Iазапа чу'
Цуьнан накъосто элира: 'Тхан Кхиош-кхобург! Ас ца тилина иза‚ тек иза ша хили-кх генарчу тилар чохь'
Элира /Дала/: 'Аш ма къийса Суна гергахь. Ас хьалха /дуьненахь/ бахийтира шуна Сан кхерам
Дош хийцор дац Суна гергахь. Со вац зуламаш дийр долуш Сан лешна'
Оцу дийнахь Оха эр ду жоьжахатига: 'Хьо юьзний?' Цо эр: 'Кхин сов буй?' /чубахка/
Гергаялира ялсамани /Делах/ кхоьручарна гена йоцуш
ХIара ду шуна хир ду аьлларг- хр /тōба дарца/ Далла тIе воьрзучунна‚ /дин/ Iалашдечунна
Къинхетаме волчух кхоьруш хиллачунна, Иза шена гуш воццушехь‚ Ша /Далла тIе/ доьрзучу дагца веана волчу
ЧугIо цунна машарца! ХIара ду гуттаренан де
Царна шайна мел дезарг ду цу чохь. Тхоьгахь тIетоха а ду
Мел /дукха/ хIаллакйина Оха царал хьалха тIаьхьенаш‚ уьш царал вуно а чIогIа а йолуш ницкъаца. Уьш дIасхьаийдира махкахула‚ юй техьа /валарх/ кIелхьарбовла меттиг?
Баккъалла а, цу чохь хьехам бу-кх шен дог долчунна‚ я ша лерг диллинчунна /ладогIа/,  ша теш а волуш
Оха кхоьллира стигланаш а‚ латта а‚ цу шиннан юккъехь мел дерг а ялх дийнахь‚ Тхох ца хьакхаделира цхьа а кIаддалар
Ахь собар де цара дуьйцучунна тIехь‚ тасбахь де хьуо Кхиош-кхобург хасторца малх схьакхетале а‚ дIабузале а
Буьйсанах а  тасбахь де Цунна‚ сужданийн (ламазийн) тIаьхьа а
ЛадогIа оцу дийнахь кхойкхучун (Исрафил маликан) кхайкхаре (сур лакхаре стигална) герга йолчу меттера (Байтул макъдисера)
Оцу дийнахь царна хозур бу мохь (Исрафил малико шолгIа зурна локхуш юха денбар) бакъдеш. Иза арадовлу де ду /кешнашкара/
Баккъалла а, Оха денбо‚ Оха болуьйту‚ Тхуна тIе ду дIадерзар а
Оцу дийнахь латта дедар ду царах, /уьш/ сихлуш /шаьш кхойкхучунна тIе/. Иза гулдар Тхуна атта ду
Тхо дика хууш ду цара олург. Хьо вац царна тIехь ницкъ бийриг. Хьехам бе Къуръанца Сан кхерамах кхоьруш волчунна
Даржош долчех /дуй боу Ас/ даржорах тера
Мохь дсалелош долчарах /дуй боу Ас/
Лелаш долчарах  атта /дуй боу Ас/
ГIуллакх доькъуш долчарах а /дуй боу Ас/ :
Шуна еш йолу ваIда бакъерг ма ю
Бекхам дхIуттур болуш ма бу
Стиглах /дуй боу Ас/, шена /седарчий дIасалела/ некъаш долчу
Баккъалла а, шу тайп-тайпачу дашехь ма ду
Iехо цунах ша Iехвелларг /шайтIано Iехийнарг/
Байина /неIалт аьлла/ харцлуьйш берш
Шаьш жехIаллина чохь гIовпал хилларш
Цара хоьтту: 'Маца хир ду бекхаман де?'
Оцу дийнахь уьш цIарна тIехь питане луьйцур ма бу. /Жоьжахате лохкур ма бу/
Iовша шайн питана  /олуш/.  ХIара ду и ша аш сихдеш хилларг'. (Жоьжахатин Iазап)
Баккъалла а, /Делах/ кхоьрурш бошмашкахь а‚ шовданашкахь а /хир/ бу
Оьцуш шаьш Кхиош-кхобучо шайна делларг. Баккъалла а, уьш хилира цул хьалха диканиг деш
Уьш хилира кIеззиг бен доцуш буса шаьш наб яр
ТIаьххьа буса шайна /Деле/ гечдар доьхуш
Шайн даьхнина (хьола) чохь хьакъ долуш доьхучунна а‚ ша /рицкъах/ хадийна волчунна а
Лаьттахь а делилш ма ду /чг Делах/ тешачарна
Шу шаьшкахь а /делилш ду/‚ шуна ца го?
Стиглахь ду шун рицкъ а (догIа‚ шеца дерриг хIума кхуьу), шуна хир ду аьлларг а. (Аш йинчу Iамалашна дуьхьал бекхам)
Стигал а‚ латта а Кхиош-кхобучух /дуй боу Ас/ иза бакъ ма ду, шу хабар дуьйцуш хилар санна
Хьоьга хабар деъний /я Мухьаммад/ ИбрахIиман сийлахь хьешех лаьцна?
Ойла е! Уьш чоьхьа бевлира и волчу‚ цара элира: 'Салам!' Цо элира: 'Салам', /шега элира цо/: 'Ца бевза нах /бу-кх/'
Иза (ИбрахIим) вахара шен нах болчу‚ веара дерстана эса далош /хьешашна дайа/
Цо иза (эса дина‚ цуьнан  кхарзийна я кхахкийна жижиг) царна гергаозийра‚ элира: 'Аш ца доу?'
Иза царах кхеравелира. Цара элира: 'Ма кхера!' Цара цунна кхаъ баьккхира‚ хьекъале волу кIант /Исхьакъ/ хир ву аьлла
Дуьхьалйеара цуьнан зуда, чIогIа мохь бетташ‚ цо шен юьхьах тIара деттара‚ ōлура: 'Бер ца хуьлу къена зуда юй ша-м!'
Цара элира: 'Иштта аьлла хьо Кхиош-кхобучо. Баккъалла а, Иза хьукаме верг а ву‚ хууш верг а ву'
Цо (ИбрахIима) элира: 'Шун хIун гIуллакх ду‚ хIай даийтинарш?'
Цара элира: 'Тхо даийтина къинош дечу къомана тIе
Царна даийта топпаран тIулгаш
Хьо Кхиош-кхобуш волчунна (Далла) гергахь тIаламза болчарна билгалдина хилла долу'
Оха арабаьхира цу чохь хилла болу муъмин нах
Тхуна ца карийра цу чохь /Далла/ муьтIахь болчарах цхьа цIа бен
Оха дитира цу чохь делил лазош долчу Iазапах кхоьруш болчарна
Мусагахь а /делил дитира Оха/, Оха вахийтича иза ФирIавна тIе билгалчу бакъонца
Иза (ФирIавн) юхарвелира шен бIоца /Мусан дин тIе ца лоцуш/‚ элира: 'Бозбуунча ву‚ я жинех ву'
Оха схьалецира иза а‚ цуьнан эскар а‚ кхоьссира уьш хIорда чу‚ иза (ФирIавн) шен бехк баккха хьакъ долуш ву /ша элчане ийман ца дилларна‚ ша Дела ву бахарна/
Iадашкахь а /делил ду шуна/ Оха бахийтира царна шайн тIаьхье хадош болу мох. (Шеца догIа доцу, беркат доцу мох)
Ца юьтуш ша тIе кхаьчна йолу хIума яхка елла хIума йой бен
Самудашкахь а /ду делилш/. Цаьрга элира: '/Дуьненца зовкх хьоьгуш/ дāха  /шаьш хллакдаран/ хан тIекхаччалц'
Шаьш Кхиош-кхобучун гIуллакхах дIабирзира уьш‚ уьш схьалецира мохьо, шаьш хьоьжуш лаьтташ
Царна ца мегира гIовта а‚ шайна гIо деш а ца хилира уьш
Нухьан къомах а хьалха /хилира делил/. Уьш хилира песакъ къам
Стигал Оха юьгIийра куьйгашца (ницкъаца). Баккъалла а, Тхо ницкъ кхочуш ду
Латта даржира Оха‚ Тхо дика даржош дерш ду
Массо а хIуманах Оха кхоьллира шиш‚ аш ойла ер яцара-те
/Элира Нухьас/: 'Ддовда Деле. Со шуна Цуьнгара билгала кхерамча ву
Ма хилийта Делаца кхин дела. Со шуна Цуьнгара билгала кхерамча ву'
Иштта ца веана царал хьалха хиллачаьрга а цхьā а элча‚ цара олуш бен: 'Бозбуунча ву, я жинех ву'
Цара вовшашна цуьнца весет дора-те? ХIаъ. Уьш дозанех даьлла къам ду-кх
Юхавала царах (дтаса уьш)‚ хьуна бехк буьллур бац
Хьехам бе‚ хьехамо пайда бо муъмин нахана
Ас ца кхоьллина жинаш а‚ адамаш а Сайна Iибадат дан бен
Суна ца деза цаьргара цхьа а рицкъ‚ Суна ца деза цара суна даар далар
Баккъалла а, Дела ву тIеттIа рицкъ луш верг а‚ ницкъ берг‚ чIогIа верг а
Баккъалла а, зулам диначарна /Iазапах/ дāкъа ду, шайн /хьалха хиллачу/ накъостийн декъах терра‚ Со сих ма войла цара /Iазап доссон/
Бāла бу цатешначарна шайна ваIда йина йолчу шайн дийнера
Ламанах /дуй боу Ас/
МогIанашца яздинчу жайнах а /дуй боу Ас/,
Ша даржийначу анний тIехь /яздина/ хилла долчу,
Шена зиярат дечу цIийнах а /дуй боу Ас/,
Айбина хилла болчу тховах (стигалах) а /дуй боу Ас/,
/Къематдийнахь цIарах/ буьззина хир болчу хIордах а:
Баккъалла а, хьо Кхиош-кхобучун Iазап доьжна ма ду (догIур долуш ма ду)
Ма дац цунна ша духатухург
/Оцу къемат/дийнахь стигал дIатохалур ю тохаяларца,
Лаьмнаш а дIадолалур ду дIадоладаларца,
Бала бу-кх оцу дийнахь /дин/ харцдечарна,
Шаьш харцончохь ловзуш болчу
Оцу дийнахь уьш кхойкхур бу жоьжахатин цIарга кхайкхарца
/Эр ду цаьрга/: 'ХIара ю и цIе‚ шу ша харцъеш хилла йолу
Бозбуунчалла ду хIара я шу ца гуш ду?
Дāга цу чохь‚ собар де я ма де  цхьатерра ду шуна. Шуна бекхам беш бу аш еш хиллачу Iамалшца'
Баккъалла а, /Делах/ кхоьруш берш  /ялсаманин/ бошмашкахь а‚ ниIматашкахь а хир бу
Зовкх хьоьгуш шаьш Кхиош-кхобучо шайна деллачуьнца. Шаьш Кхиош-кхобучо жоьжахатин Iазапах ларбина уьш
/Эр ду цаьрга/: 'ГIоза даа‚ гза мала шайна шаьш еш хиллачу Iамалш бахьанехь'
Вовшашца могIаршца лаьттачу маьнганий тIе тевжина /хир бу уьш/. Оха бāлор бу царна хьурал Iинаш
Шаьш ийман диллина хилла берш‚ шайн зуьррет а ийманца шайна тIаьхьахIиттина хилларш  царна тIекхиор ду Оха церан зуьррет а. Церан Iамалех хIумма а эшор а яц Оха. Массо а стаг а ша /дуьненахь/ карадинчуьнца закъалт ву
Оха /хан мел ели/ латтор бу царна стоьмаш а‚ жижиг а царна дезаш хиллачух
Цара вовшашка кхийдор бу чагIаран кад‚ шеца /и молуш/ даьсса къамелаш доцуш‚ къа а доцуш болу
Царна /гIуллакх деш/ тIехьийзар бу кIентий-ялхой‚ шаьш Iалашдеш долу луълуъ санна болу
Царах цхьаберш вукхарна тIебоьрзур бу, хоьттуш
Цара эр ду: 'Баккъалла а, тхо ма дара хьалха тхан доьзалах кхоьруш (уьш хIаллакхиларна)
Дала къинхетам бина тхох. Цо кIелхьардаьхна тхо самýман Iазапах
Баккъалла а, тхо дара хьалха /дуьненахь/ Цуьнга доIанаш деш. Баккъалла а, Иза ву диканиг а‚ кхинхетаме верг а'
/Керстанашна/ кхерам тасарна тIехь дāим латта! Хьан Делан ниIматаца хьо вац бозбуунча а‚ жинийх верг а
Я цара олу: 'Илланча ву. Хьовсар вай  замано дIалистар ву иза'
Ахь āла: 'Хьовса шу. Со а шуьца цхьана хьовсачарах ву'
Я церан набаран гIенаша хьоьхуш ду-те и царна‚ я иза дозанах даьлла къам ду-те?
Я цара олу: 'Цо кхоьллина иза?' ХIаъ‚ уьш ца теша-кх
Цунах тера дийцар дахьийла цара, шаьш бакълуьйш белахь!
Я уьш хIумма йоцчу хIуманах кхоьллина бу‚ я уьш шаьш бу кхуллурш?
Я цара кхоьллина стигланаш а‚ латта а? ХIаъ‚ баккъалла а, чг тешаш бац уьш
Я цаьргахь ю хьан Делан хазнаш‚ я уьш бу урхалла деш?
Я цаьргахь лами бу‚ /уьш шеца Iарш тIе бовлуш/, ладугIуш цу чохь /дуьйцучуьнга/? Схьадалойла церан ладугIучо билгала делил!
Я Цуьнан мехкарий бу‚ шуна кIентий бу?
Я ахь цаьрга мах боьху, уьш декхарша базбина болуш?
Я цаьргахь къайле ю‚ цара дIаяздеш?
Я мекарло езаш бу уьш? Ца тешаш хилларш  царна йина мекарло!
Я церан АллахI (ц йолу цхьа Дела) воцург кхин дела ву? ЦIена ву и Дела цара /Шеца/ накъост лацарх!
Царна стиглара охьайогIуш кийсакаш гичи а‚ цара эр ма дара: 'ТIеттIа йолу марха ю'
Бита уьш‚ шегахь ткъес йолу шайн денна дуьхьалкхетталц
Оцу дийнахь церан мекарлос цхьанна хIуманах кIелхьарбохур бац уьш‚ царна гIо хир дац!
Баккъалла а, зулам диначарна цул совнаха Iазап хир ду‚ делахь а, царах дукхахболчарна ца хаьа-кх
Хьан Делан хьукамна собаре хила. Хьо Тхан бIаьргий хьалхахь ву (Оха ларвеш ву хьо). Ахь хьан Далла хастам беш тасбахь де, хьуо хьалагIеттича
Буса а тасбахь де Цунна‚ седарчий дIатилаш а /де тасбахь/
Седах /дуй боу Ас/, иза /лакхара/ охьабужуш:
Некъах д ца тили шун накъост (Мухьаммад пайхамар)‚ гала а ца вели
Цо ца дуьйцу шегара /шена дезарг/-
Иза деккъа вехьий ду, цуьнга дIахоуьйтуш долу /Дала/
Иза (Мухьаммад пайхамар) Iамийна ша ницкъаца чIогIа долчо
Шегахь ницкъ болчо. Иза (Джабраил малик) нийсса дIахIоьттира
Ша лекхачу анахь долуш
ТIаккха иза гергахилира /Мухьаммад пайхамарна адамийн куьцехь/‚ кхин тIех гергадера, /элчане вехьий дахьаш/
Иза хилира /гергахь/ шина Iадан барамехь‚ я кхин герга
Иштта вехьи дахьийтира Цо Шен лега‚ Ша дахьийтинарг
Харц ца дира /пайхамаран/ даго шена гинарг
Ткъа аш къуйсу цуьнца (пайхамарца) цунна гинчуьнца?
Цунна (Мухьаммад пайхамарна) иза гира кхин а охьадоссарехь (кхин цкъа дуссуш)
Чакхенан /дозанан/ лотос диттана гергахь
Цунна гергахь ю  /ялсаманин/ чугIойлан беш
/Мухьаммад пайхамарна гира и дитт  ша тамаше/ хмнаша хьулдечу хенахь
ДIа ца тилина /пайхамаран/ бIаьрса‚ дозанах ца даьлла
Цунна гира шен Кхиош-кхобучун даккхийчу аятех /аяташ/
Аш дийцал суна Ал-латах а‚ Ал-Iуззах а,
Кхин кхозлагIа Манатах а. /Буй церан Делан санна ницкъ?/
Ткъа шуна божабераш ду‚ Цунна зудабераш ду?
Иза декъаза дāкъа ма ду
Уьш еккъа цIерш ю, аша а‚ шун дайша а техкина йолу. Дала цхьа а бакъо ца йоссина /царах лаьцна/. Уьш тIаьхьахIуьттуш ма бу деккъа шайн мотталуш долчунна а‚ /шайн/ дегнашна дезачунна а. Цаьрга ма беана шайн Кхиош-кхобучуьнгара нийса некъ
Я адамна шена дезарг ду?
Делан ю тIаьхьарниг (эхарт) а, хьалхарниг (дуьне) а
Маса малик ду стигланашкахь, шайн шапаIаташа хIумма а кIелхьардохур доцуш, Дала Шена луучунна пурба  делча а бен‚ И реза хилча а бен!!
Баккъалла а, эхартах цатешачара йоккху маликех зударийн цIе
Цуьнца цхьа а Iилма ма дац церан. Уьш тIаьхьахIуьттуш ма бу деккъа моттарна. Ткъа моттаро хIумма а хийцор дац бакъдолчух
Хьо дIаверза Тхан хьехамах юхаваьллачух‚ дуьненан дахар бен шена ца дезаш волчух
Иза ю церан Iилманах кхиаран дарж. Баккъалла а, хьо Кхиош-кхобург (хьан Дела)  Иза ву дика вевзаш Шен некъах тилавелларг а, Иза ву дика вевзаш ша нисвелларг а
Делан ду стигланашкахь мел дерг а‚ лаьттахь мел дерг Цо бекхам бархьама вон хиллачарна цара динчуьнца‚ Цо бекхам бан дика диначарна уггар дикачуьнца
Ишттанаш бу уьш, шаьш генабовлуш къинойх даккхичарах а‚ боьхучух а, кегийнаш бен /ца долуьйтуш шайгара/. Баккъалла а, хьо Кхиош-кхобург Шегахь шортта гечдар долуш ву-кх. Иза дика хууш ву шух дерг шу Ша лаьттах кхуллучу хенахь а‚ шу шайн нанойн кийрахь хIу долчу хенахь а. Шаьш цIан ма де  Цунна дика вевзаш ву /Делах/ кхоьруш верг!
Дийцал /хIай Мухьаммад/ цу /ийманах/ юхаваьллачух
КIеззиг /сагIа/ делира цо‚ тIаккха дIакъевлира /сагIа ца луш/
Ткъа цуьнгахь ду-те къайленан Iилма, цунна ган а гуш?
Я цуьнга ца дийцина-те Мусан жайнашкахь дерг?
ИбрахIиман а /жайнашкахь дерг/‚ ша кхочушдина хилла волчу /шена Дала тIедихкинарш/
/Цуьнга ца дийцина-те/: хьур бац хьочо кхечун мохь‚ аьлла‚
Дац адамна ша къахьегнарг бен‚ аьлла‚
Цуьнан къахьегар тIаьхьа гур ду‚ аьлла‚
ТIаьхьа хир бу цунна сов нийса болу бекхам‚ аьлла‚
Хьо Кхиош-кхобучуьнга ю /хьан/ чакхе‚ аьлла‚
Баккъалла а, Иза ву воьлуьйтург а‚ /Иза ву/ воьлхуьйтург‚ аьлла
Баккъалла а, Иза ву волуьйтург а‚ /Иза ву/ денвийриг‚ аьлла‚
Баккъалла а, Цо кхоьллина шишша  боьрша а‚ сте а‚ аьлла
/Цхьана/ тIадамах, иза кхоссабелча /ненан кийрахь долчу беран цIа чу/‚ аьлла
Цунна тIехь кхин цхьа кхоллар (белларш денбар) ду‚ аьлла
Баккъалла а, Иза ву‚ аьлла‚ хьал делларг а‚ /шега/ тардайтинарг а /рицкъ/
Баккъалла а, Иза ву Сириус цIе йолу седа Кхобург (цуьнан Дела а)‚ аьлла
Баккъалла а, Иза ву аьлла Ша хIаллакбинарг хьалхалера Iадаш
Самудаш а‚ /цхьа а/ буха ца витира /царах/‚
Нухьан къам а‚ хьалха. Баккъалла а, уьш хилира вуно зуламе а‚ вуно дозанех бевлла а
Муътафикат а хьалаяьккхина охьатуьйхира Цо
ДIахьулйира Цо уьш‚ Ша дIахьулйинарг
Хьан Кхиош-кхобучун муьлхачу ниIматаца къуьйсу ахь‚ /хIай адам/?
ХIара (Мухьаммад пайхамар) кхерамча ву хьалхалерчу кхерамчех волуш
ТIекхечи цIеххьана тIекхочург (къематде)
Ма вац цунна Дела воцург дIадоьллуш верг
Ткъа цу хабарх а цецдовлу шу?
Доьлу шу? Ца доьлху шу?
Ма гвпал ду шу (шайга дуьйцург тидаме ца оьцуш, хан эрна йойуш)!
Аш Далла сужуд де‚ /Цунна/ Iибадат а де!
Гергадеана сахьт (къематде)‚ бутт ахбаьллера
Шайна делил (муIжизат) гича а, уьш (цатешарш) юхабовлу /ийманах/‚ цара олу: 'Дахделла бозбуунчалла ду'
Цара харцдира /пайхамар ваийтар/‚ уьш тIаьхьабаьзира шайн дезаршна. Массо а гIуллакх /диканиг а‚ вониг а/ чIагIделла ду /шен тоьхна хан йолуш/
Цаьрга деара май хабарш /хьалхалера Делах ца тешаш хилла болу нах хIаллакбарах лаьцна долу/‚ шайна чохь /уьш къинах/ юхаозар а долуш
КIорггара хьикмат а /деара цаьрга/. Пайда ца бора кхерамаша (хьехамаша)
Генавала царах‚ /бита уьш/ кхойкхучо ца дезачу хIумане шаьш кхойкху /къемат/де ткхаччалц
БIаьргаш хьетIабаьлла /дукха кхерабаларна/, арабовлур бу уьш кешнашкара, даьржина цIоз санна
/Шайга/ кхойкхуш волчунна /тIе кхача/ сихбелла. /Эццахь/ цатешачара эр ду: 'Ма хала де ду-кх хIара!'
Харцдира /дин/ царал (къурайшал) хьалха Нухьан къомо. Цара харцвира Тхан лай /Нухь/‚ элира: 'Жинийх ву иза'‚ тIаккха иза дIаэккхира
ТIаккха цо кхийкхира ша Кхиош-кхобучуьнга: 'Баккъалла а, со эшийна. Ахь гIо де-хьа суна!'
ТIаккха Оха дIаеллира стигланан неIарш дIакхуьссуш долчу хица
Лаьттах схьадехира Оха хьосташ, хи вовшахкхийтира ша язделла хилла долчу омрана тIехь
Оха дIаваьхьира иза (Нухь кема тIехь) аннаш а‚ хьостамаш а долчу
Иза (кема) дIаихара Тхан бIаьргий хьалхахь ша харцвина хиллачеран бекхамна
Оха дитира иза делил хилла‚ вуй цхьа а иза тергал деш верг?
Муха дара Сан Iазап а‚ кхерамтасар а?
Оха атта дира Къуръан дагалаца. Вуй цхьа а дагалоцург? /маде и, ойла йе цунах!/
Харцдира /дин/ Iадаша а. Муха хилира Сан Iазап а‚ кхерамтасар а?
Оха бахийтира царна шок лоькху мох дахделлачу декъазчу дийнахь
Цо схьабохура нах /шаьш болчуьра/, уьш буьсуш /лаьттах/ схьадохуш долу хурманан диттийн орамаш   санна
Муха хилира Сан Iазап а‚ кхерамтасар а?
Оха атта дира Къуръан дагалацан. Вуй цхьа а дагалоцург?
Харцбира самудаша а кхерамаш (хьехамаш)
Цара (самудаша) элира: 'Тхайх цхьана адамна тIаьхьадезар ду тхо? ТIаккха-м хир ма дара тхо тилар чохь а‚ жинийх а
/Цара элира/:'Вайна юккъера /деккъа/ цуьнга доссийна вехьий? ХIа-хIа! Иза ву-кх кураваьлла  /сов/ харцлуьйш верг'
Хуур ду царна кхана‚ мила ву кураваьлла /сов/ харцлуьйш верг
Оха йохуьйтур эмкал царна питна хилла. Хьо хьажал цаьрга /хIай Салихь/‚ собаре а хилла
Āла цаьрга‚ хи декъна хир ду царна юкъахь: хIоранна а шен малар хир ду /шен хенахь/
Цара кхийкхира шайн накъосте‚ Цо /шен куьйга/ схьаийцира /шаьлта/‚ /эмкална/ хьекхира
Муха хилира Сан Iазап а‚ кхерамтасар а?
Оха бахийтира царна тIе цхьа /чIогIа/ мохь  уьш /белла/ бисира, /шен бежнашна/ керт йинчун якъаелла /дечиган/ юьхкаш санна
Оха атта дира Къуръан дагалаца. Вуй цхьа а дагалоцург?
Харцбира ЛутIан къомо кхерамаш (хьехамаш)
Оха бахийтира царна тIе тIулгаш хьош болу мох‚ ЛутIан доьзал юкъара- боккхуш. Уьш кIелхьарбаьхира Оха сатосуш
Тхайгара къинхетамца. Иштта бекхам бо Оха шукур дечунна
Цо (ЛутIас) кхерам тесира царна Тхан ницкъаца  цара шеко йира кхерам тасарх
Цуьнгара (ЛутIера) цуьнан хьеший схьабаха хьевсира уьш  Оха бIаьрса схьаийцира церан‚ /элира/: 'ХIинца  Iовша шайна Сан Iазап а‚ Сан кхерам а'
Схьалецира уьш Iуьйрана чIагIделлачу Iазапо
Iовша шайна Сан Iазап а‚ Сан кхерам а'
Оха атта дира Къуръан дагалаца‚ вуй цхьа а дагалоцург?
ФирIавнан охIлана тIе а баьхкира кхерамчаш
Цара харцдира Тхан аяташ дерриге а  Оха схьалецира уьш Веза волчун‚ ницкъ Болчун схьалацарца
Шун цатешарш дика бу царал /хIай къурайшаш/ я шу цIена хиларан бакъо ю Зубурий чохь?
Я цара (Абу ДжахIла и санначара) олу: 'Вай дерриг /цхьана хилча/, тоьлур ду /Мухьаммадал/'‚
Берриг /уьш/ эшор бу  бовдур бу уьш
ХIаъ‚ сахьт (къематде) ду царна тоьхна хан. И сахьт вуно ирча а ду‚ вуно къаьхьа а ду
Баккъалла а, къинош динарш /дуьненахь/ хьере а‚ /эхартахь/ жоьжахатин цIергахь бегар болуш ма бу
Оцу дийнахь уьш такхор ма бу шайн яххьий тIехь цIерга. /Эр ду/: 'Iовша шайна сакъарах хьакхадалар!'
Оха массо а хIума кхоьллина шен барамехь
Тхан омра-м цхьа /дош/ бен дац, бIаьрг- негIар тохар санна
Оха хIаллакйира шух тера тобанаш  вуй цхьа а дагалоцург?
Массо а цара дина долу хIума Зубурий чохь ду
Массо а жиманиг‚ массо а доккханиг дIаязделла ду
Баккъалла а, /Делах/ кхоьруш берш бошмашна чохь а‚ хишкахь а хир бу,
Бакъдерг долчахь‚ Ницкъ болчу Паччахьан (Делан) гергахь /хир бу уьш/
Сов къинхетаме верг
Цо Iамадина /Шен пайхамарна/ Къуръан
Цо кхоьллина адам
Цо Iамадина цунна (адамна) хаар
Малх а‚ бутт а /Цуьнан/ хьесапаца /дIасалелаш/ бу
Седа а‚ дитт а /Цунна/ сужуд деш ду
Стигал  Цо иза аййина‚ мийза-терза дIахIоттина
Шуьга харцо ца яйта /терзанца/ озарехь
Озар-дустар хIоттаде нийсонца‚ эша ма е терза!
Латта а дIадаржина Цо /Шен/ Iаламна!
Цунна (латта) тIехь стоьмаш схьаболу‚ кедалгаш долу хурманан дитт а /схьадолу/
Ча-гIад долу буьртигаш а, хаза хьожа йолу баццаш а /схьайолу лаьттах/
Тккха а шайн Кхиош-кхобучун муьлха ниIмат харцдо аш шиммо?
Цо кхоьллира адам бекъачу поппарах,  кхийра пхьегI санна (поппаран пхьегI санна)
Цо кхоьллира жин кIура ца болучу (цIенчу) цIерах
Тккха а шайн Кхиош-кхобучун муьлха ниIмат харцдо аш шиммо?
Шина малхбален а Дела ву Иза‚ шина малхбузен а Дела ву
Тккха а шайн Кхиош-кхобучун муьлха ниIмат харцдо аш шиммо?
Цо паргIат битира Ши хIорд /дуьра берг а‚ теза берг а/ вовшашца цхьаьнакхета
Царна шинна юккъехь дуьхьало ю уьш вовший тIе ца кхийда
Тккха а шайн Кхиош-кхобучун муьлха ниIмат харцдо аш шиммо?
Схьадолу цу шина /хIордах/ луълуъ а‚ маржан а
Тккха а шайн Кхиош-кхобучун муьлха ниIмат харцдо аш шиммо?
Цуьнан ду хIордачухула дIасалела кеманаш, лекхачу лаьмнех тера
Тккха а шайн Кхиош-кхобучун муьлха ниIмат харцдо аш шиммо?
Массо а цу /лаьтта/ тIехь верг хIаллакхир ву
Юьсур ю хьан Кхиош-кхобучун юьхь‚ Шегахь сийлахьалла а‚ коьмаьршалла а долу
Тккха а шайн Кхиош-кхобучун муьлха ниIмат харцдо аш шиммо?
Цуьнга доьху стигланашкахь а‚ лаьттахь а болчара. Хр дийнахь Иза гIуллакхехь ву
Тккха а шайн Кхиош-кхобучун муьлха ниIмат харцдо аш шиммо?
ТIаьхьа мукъадер ду Тхо шуна, хIай жинаш а‚ адамаш а
Тккха а шайн Кхиош-кхобучун муьлха ниIмат харцдо аш шиммо?
ХIай жинийн а‚ адамийн а гулам! Шайна магахь стигланийн а‚ лаьттан а дозаний дехьадовла‚ довлал! Шу довлур-м дац цхьана бакъонца а бен
ТIаккха а шайн Кхиош-кхобучун муьлха ниIмат харцдо аш шиммо?
Шуна шинна тIе йоуьйтур ю /кIура боцчу/ цIеран алу а, кIура а. ГIо дийр дац шуна шинна
ТIаккха а шайн Кхиош-кхобучун муьлха ниIмат харцдо аш шиммо?
Стигал йедича‚ иза юьсур ю цIиелла, басар санна
ТIаккха а шайн Кхиош-кхобучун муьлха ниIмат харцдо аш шиммо?
Оцу дийнахь шен къих хоттур ма дац адаме а‚ жине а
ТIаккха а шайн Кхиош-кхобучун муьлха ниIмат харцдо аш шиммо?
Къинош динарш бевзар бу шайн билгалонашца а‚ схьалоьцур бу кIужалашца а‚ когашца а
ТIаккха а шайн Кхиош-кхобучун муьлха ниIмат харцдо аш шиммо?
ХIара ю и жоьжахати, къиношдиначара ша харцъеш хилла йолу
Цара гонаш бохур бу цунна а, цIийдинчу хина а юккъехула
ТIаккха а шайн Кхиош-кхобучун муьлха ниIмат харцдо аш шиммо?
Шен Кхиош-кхобучунна хьалха хIоттарах кхийринчунна /ялсаманин/ ши беш хир ю
ТIаккха а шайн Кхиош-кхобучун муьлха ниIмат харцдо аш шиммо?
Гаьннаш долуш /ю и ши ялсаманин беш/
ТIаккха а шайн Кхиош-кхобучун муьлха ниIмат харцдо аш шиммо?
Цу чохь оьхуш ши шовда ду
ТIаккха а шайн Кхиош-кхобучун муьлха ниIмат харцдо аш шиммо?
Цу шина /ялсамани/ чохь хIор стоьмах ши тайпа бу
ТIаккъа а шайн Кхиош-кхобучун муьлха ниIмат харцдо аш шиммо?
Уьш (дика Iамалш йинарш) хир бу маьнганий тIе тевжина‚ /цу маьнганийн/ чоь езадарех йина йолуш. Цу ялсамани чохь /стоьмаш/ баха гергахь хир бу
ТIаккха а шайн Кхиош-кхобучун муьлха ниIмат харцдо аш шиммо?
Цу /ялсамани/ чохь бIаьрг оьзда мехкарий хир бу‚ шайх царал хьалха цхьа а адам а‚ жин а хьакхаделла боцу
ТIаккха а шайн Кхиош-кхобучун муьлха ниIмат харцдо аш шиммо?
Шаьш якъут а‚ маржан санна хир бу уьш
ТIаккха а шайн Кхиош-кхобучун муьлха ниIмат харцдо аш шиммо?
Ткъа диканан бекхам дика а бен дуй?
ТIаккха а шайн Кхиош-кхобучун муьлха ниIмат харцдо аш шиммо?
И шиъ йоцург кхин ши беш хир ю
ТIаккха а шайн Кхиош-кхобучун муьлха ниIмат харцдо аш шиммо?
ТаьIна баьццара босахь /ю и ши беш/
ТIаккха а шайн Кхиош-кхобучун муьлха ниIмат харцдо аш шиммо?
Царна чохь хи кхуьссуш ши шовда хир бу
ТIаккха а шайн Кхиош-кхобучун муьлха ниIмат харцдо аш шиммо?
Царна чохь стоьмаш хир бу‚ хурма а‚ гранат а хир ю
ТIаккха а шайн Кхиош-кхобучун муьлха ниIмат харцдо аш шиммо?
Царна чохь дика‚ хаза мехкарий хир бу
ТIаккха а шайн Кхиош-кхобучун муьлха ниIмат харцдо аш шиммо?
Iаьржа бIаьргаш болуш‚ хьажар лоцу долу мехкарий хир бу четаршкахь
ТIаккха шайн Кхиош-кхобучун муьлха ниIмат харцдо аш шиммо?
Шайх царал хьалха цхьа а адам а‚ жин а хьакхаделла боцу
ТIаккха а шайн Кхиош-кхобучун муьлха ниIмат харцдо аш шиммо?
Шаьш тIетевжина болуш баьццарчу гIайбаний‚ хазаллих буьззинчу кузашна а
ТIаккха а шайн Кхиош-кхобучун муьлха ниIмат харцдо аш шиммо?
Беркате хилла хьан Кхиош-кхобучун цIе‚ Шегахь сийлахьалла а‚ коьмаьршалла а долу
Ша хилаза ца долург хилча‚
И хилар харцдеш цхьа а /са/ ма дац
/Дукханаш/ цо охьатаIор бу‚ /дукханаш/ хьалабохур  ма бу
Латта ластийча, ласторца‚
Лаьмнаш даржича, даржорца‚
/Царах/ хилча дIасхьаяьржина чан
Шу а хилча кхаа декъе декъаделла:
Аьтту куьйган дай  муьлш бу и аьтту куьйган дай?
Аьрру куьйган дай  муьлш бу и аьрру куьйган дай?
/Ийманца дуьненахь/ хьалхабевлла хилларш  хир бу /ял шайна яларца къематдийнахь/ хьалхабевлла берш
Уьш хир бу /Далла/ гергахь
НиIматийн бошмашкахь
Хьалхарчарах цхьа тоба‚
ТIаьхьарчарах цхьа кIеззиг берш
/Деших‚ жовхIарех/ тегначу маьнганий тIехь хир бу
Царна тIетевжина‚ вовшашна дуьхьалбирзина
Царна /гIуллакх деш/ тIехьийзар бу гуттар къона кегирхой
Стаькнашца‚ кIудалшца‚ /чагIаран/ шовдан кадаца
Кортош лезар дац церан цунах‚ бехар а бац уьш
Стоьмаш хир бу царна шаьш хаьржинчух‚
Хьозан жижиг хир ду царна шайна дукхадезачух‚
Iаьржа‚ бакхий (хаза) бIаьргаш болу мехкарий а хир бу‚
Нуьцкъала Iалашдечу луълуъах тера болу
Цара деш хиллачун бекхаман дуьхьа ду иза
Царна хозур дац цу чохь (ялсаманехь) даьсса хабарш а‚ къинош дина, бохуш, бехкаш а
Деккъа 'Салам!' 'Салам!' олу дош бен
Аьтту куьйган дай  муьлш бу и аьтту куьйган дай?
КIохцалш доцчу лотос диттийн юккъехь хир бу /уьш/‚
ТIетта стоьмех дуьзначу тIалхь диттий юккъехь /хир бу/‚
Дехха даьржинчу IиндагIехь хир бу‚
Гуттар оьхачу хина юккъехь хир бу‚
Дуккха стоьмий юккъехь хир бу‚
Шаьш царах хадор боцчу‚ духатухур боцчу‚
Хьалаайбинчу маьнганий тIехь
Баккъалла а, Оха кхиина уьш кхиорца‚
Оха хилийти уьш йоI-цIена
Шайн марош дукхабезаш‚ царца цхьанахенара‚
Аьттачу куьйган дайшна /хир бу уьш/‚
/Уьш бу/: хьалхарчарах цхьа тоба‚
Кхечарах цхьа тоба
Аьрру куъйган дай  муьлш бу и аьрру куьйган дай?
Уьш хир бу цIе еттачу махехь‚ цIийдинчу хичахь‚
Сов Iаьржачу дохкан IиндагIехь‚
Ша шила доцчу‚ ша /дегIана/ там беш доцчу
Баккъалла а, уьш ма бара оцул хьалха /дуьненахь/ зовкх хьоьгуш
Уьш бара къар ца луш доккха къа деш
Уьш бара олуш: “Тхо делча‚ тхох  топпар (поппар) а‚  тхкаш (даьIахкаш) а хилча, тхо юха дендийр ду?
Я тхан хьалхалера дай /денбийр бу/?”
Ахь āла: “Баккъалла а, хьалхалераш а‚ тIаьхьарнаш а,
Гулбийр ма бу билгалчу /къемат/ дийнан тоьхначу ханна
ТIаккха баккъалла а, аш‚ хIай тиладелларш‚/бакъдерг/ харцдийнарш‚
Дуур ма ду заккъум диттах /стоьмаш/‚
Юзор ма цунах /шайн/ гайш‚
Цунна тIе /аш/ молур ма ду цIийдинчу хих‚
/Аш/ молур ма ду хьогъеллачу эмкалан малар.”
Иза ду царна кечдийнарг бекхаман дийнахь
Оха кхоьллина шу‚ аш хIунда бакъ ца до /юхадендар къематдийнахь/?
Шуна ца го шаьш хIу тосуш?
Аш кхуллуш ду иза /адам/ я Тхо ду кхуллурш?
Оха билгалдаьккхира шуна юккъехь валар‚ Тхо тIаьхьадуьсур дац
Шу хийцо шух терачарах‚ шу кхио шуна ца хуучу кепара
Шуна девзира-май дуьххьарлера кхоллар‚ аш ойла хIунда ца йо?
Шаьш дуьйш дерг (ялта) гой шуна?
Шу ду и /лаьттах/ кхуьуьйтуш я Тхо ду и кхуьуьйтурш?
Тхуна лиънехьара‚ Оха екъа яр хуьлуьйтур яра цунах‚ шу цецдевлла дуьсур ма дара‚ /олуш/:
Баккъалла а, тхо декхар кIел ма диси
ХIаъ‚ тхо хIумма доцуш ма диси'
Шуна гой шаьш молуш долу хи?
Аш даийтина иза мархий юккъера я Тхо ду и доуьйтурш?
Тхуна лиънехьара, Оха и дуьра холуьйтур дара /шуна мала ца луш/‚ баркалла  хIунда ца олу аш?
Шуна гой цIе‚ шаьш латаеш йолу?
Аш кхиина цуьнан дитт я Тхо ду и кхиош дерш?
Оха хилийтина иза /жоьжахатин цIе/ дагайойтург а‚ яьссачу арахь болчарна пайда оьцу хIума а хилла (царна нах ш болу меттиг йовзуьйтуш)
Хьан сийлахь-воккха волчу Кхиош-кхобучун цIе хастае (И массо а вочу хманах цнвеш)!
ТIаккха Ас дуй боу седарчий дIадузучу меттигах
Баккъалла а, и дуй‚ шуна хаахьара‚ беза-боккха ма бу!
Баккъалла а, иза сийлахь Къуръан ма ду
Iалашдинчу жайна чохь
Цунах хьакха ца ло цIена берш бен
Охьадоьссина ду иза Iаламийн Дегара
И хабар а ца лоруш ду шу?
Шайна  рицкъ даларна   /Далла шукур дар/ шаьш /цуьнан/ ниат (дин) харцдар хуьлуьйту аш?
И (са арадолуш) къанкъаркъе кхаьчча‚
Цу хенахь   шу хьоьжуш долуш, /шуна и юха чудерзо могур ма дацара/,
Тхо вуно гергахь ду цунна шул‚ делахь а, шуна ца го
Шу ца хиллехьара /къематдийнахь/ шайгара бекхам оьцуш‚
Аш духадерзор дара и /са/, шаьш бакъ луьйш хиллехь?
Амма иза хиллехь /Далла/ гергарчарах‚
/ТIаккха цунна/ ду садаIар‚ дог паргтдалар а‚ ниIматийн бошмаш а
Амма иза хиллехь аьтту куьйган дех
ТIаккха салам ду хьуна аьтту куьйган дайшкара
Амма иза хиллехь /дин/ харцдиначарах‚ тилабеллачарах
Цунна ду хьошалгIа тIелацар цIийделлачу хих‚
Жоьжатехь вагар а
Баккъалла а, иза хьакъ-бакъдерг ду-кх!
Ахь хастае хьан сийлахь-воккхачу Кхиош-кхобучун цIе (И массо а вочу хманах цнвеш)!
Далла тасбахь дина стигланашкахь а‚ лаьттахь а мел долчо. Иза веза верг а ву‚ хьукам /нийса/ деш верг а ву
Цуьнан ду стигланийн а‚ лаьттан а паччахьалла. Цо дендо‚ Цо долуьйту. Иза массо а хIуманна тIехь ницкъ кхочуш ву
Иза ву хьалхарниг а‚ тIаьхьарниг а‚ гучахь  верг а‚ къайлахьверг а. Иза ву массо а хIума хууш верг а
Иза ву Ша кхоьллинарг стигланаш а‚ латта а ялх дийнахь. ТIаккха Иза дIанисвелира Iарша тIехь. Цунна хаьа латта чу дуьйлург а‚ цу чуьра арадуьйлург а‚ стиглара охьадогIург а‚ цу чу айлург а. Иза шуьца ву, шу миччахьа а хилча а. И Дела аш дийриг гуш ву
Цуьнан ду стигланийн а‚ лаьттан а паччахьалла. Деле дIадерзо гIуллакхаш
Буьйса денна чуйолуьйту Цо‚ де буьйсанна чудолуьйту. Иза ву хууш верг дегнашкахь дерг
Шу теша Делах а‚ Цуьнан элчанах а‚ харжаш е /Делан новкъахь  сагIа луш…/ Оха лело шайга еллачух. Шух ийман диллинарш а, /Делан новкъахь/ харжаш йийнарш а  царна йоккха ял ю
Шуна хIун ду ца теша Делах?  Элча ма вуй шу кхойкхуш шайн Кхиош-кхобучуьнга тешаре‚ Цо ('Ша вуй шун Дела', олуш аш 'Ву Деллара', олуш) шуьгара чIагIо ма эцна, шу муъмин нах делахь
Иза ву доссош верг Шен лега билгала аяташ шу арадахархьама боданера нуре. Баккъалла а, и Дела шуна къинтIераволург а‚ къинхетаме верг а ма ву
Шуна хIун ду Делан новкъахь харж ца ян? Делан ма ду стигланийн а‚ лаьттан а ирс! Цхьатерра вац шух /Делан новкъахь/ харж йинарг толам баккхале‚ тIом бинарг /цул тIаьхьа харжаш йинарг а‚ тIом бинарг а/. Царна вуно сийлахь-йоккха ял ю тIаьхьа харж йиначарал‚ тIаьхьа тIом биначарал. /Царна/ массарна а хазниг ваIда йина Дала. Дела аш дийриг дика хууш ву
Мила ву Деле юхалург хаза декхар луш верг?  Цо тIеттIа алсам доккхур ду Иза цунна‚ цунна хир ю сийлахь йолу ял а
Оцу /къемат/дийнахь хьуна гур бу /хIай Мухьаммад/ и муъмин  божарий и муъмин зударий шайн нур шайна хьалхахула‚ аьтту куьйган агIорхьара уьйдаш‚ /цаьрга олуш маликаша/: ' Кхаъ бу шуна тахана  бошмаш шайна бухахула хиш оьхуш долу. Цу чохь /шу/ гуттар лаьттар ду. Иза бу сийлахь-боккха толам!'
Оцу дийнахь мунепикъ божарша а‚ мунепикъ зударша а эр ду тешаш хиллачаьрга: 'Хьовсийш тхоьга! Шун нурах нур оьцур дара Оха'. Олур ду: 'Юхадерза‚ лаха шайна нур!' Царна (муъмин нахана а мунепикъ нахана а) юккъехь керт хIоттор ю шена неI йолуш‚ цунна чоьхьахула (муъмин нах болу агIо) къинхетам болуш‚ цунна арахала (мунепикъ нах болу агIо) Iазап долуш
Цаьрга кхойкхура цара (арахь болчара  мунепикъаша): 'Тхо шуьца дацара ткъа?' Цара эр: 'ХIаъ‚ делахь а, шайн догIмаш питане лаьцира аш‚ /тхуна вон хиларе/ ладуьйгIира аш‚ /Делан ваIда/ шеконе лаьцира аш‚ лаамаша Iехийра шу Делан омра (Iожалла) далц‚ Делаца Iехийра шу Iехочо (шайтIано)
Тахана оьцур бац шуьгара мах‚ ца тешаш хиллачаьргара а /оьцур бац/. Шун чугIойла  жоьжахати хир ю. Иза ю шун тIетовжийла. Ма вон дIадерзар ду-кх иза!'
Хан ца кхаьчна-те ийман диллинчарна шайн дегнаш муьтIахь хила Дела хьехорна‚ бакъдолчух доьссинчунна‚ уьш ца хила хьалха шайга жайна доссинчарах тера? Церан-м зама яхъелира  дегнаш /къизаллица/ чIагIделира церан. Царах дукханаш песакъ ма бу
Шуна хаалаш‚ Дала латта дендо и деллачул тIаьхьа. Оха билгалдаьхна шуна аяташ‚ шу хир дац-те хьекъале
Баккъалла а, сагIа луш берш‚ божарий а‚ зударий а‚ Далла юхалург хаза декхар а делларш  Цо тIеттIа алсам доккхур ду царна /мела баларца/. Царна хир ю сийлахь ял а
Делах а‚ Цуьнан элчанех а тешнарш  уьш бу бакъберш а‚ шайн Далла гергахь шахIидаш а. Царна шайн ял а ю‚ нур а ду. Ткъа цатешнарш а‚ Тхан аяташ харцдинарш а  уьш бу жоьжахатин дай
Шуна хаалаш: дуьненан дахар  ловзар а‚ эрна хан яйар а ду‚ хазахеташ шайга хьежар ду‚ вовшашна юккъехь кураллаш яр а ду‚ хьолехь а‚ доьзалехь а вовший юккъехь совбийлар а ду. ДогIех тера ду /иза/: и деача /лаьттах/ схьайолучу хIуманаша цецбоху керстанаш. ТIаккха уьш якъало‚ хьуна го уьш можаелла‚ тIаккха хуьлу уьш кагъелла. Эхартахь нуьцкъала Iазап ду /керстанашна/‚ Делера гечдар а‚ реза хилар а ду /муъмин нахана/. Ма дац и дуьненан дахар /цхьа / Iехаваларан хIума бен
Сихло шайн Кхиош-кхобучуьнгара гечдаре а‚ ялсамане‚ шен шоралла стиглан а‚ лаьттан шораллах тера йолчу‚ ша кечйина йолчу Делах а‚ Цуьнан элчанех а тешаш хиллачарна. И Делан дозалла ду-кх‚ Цо ло и Шена луучунна. И Дела Шегахь сов доккха дозалла долуш ву-кх
Цхьа а бохам хир ма бац лаьттахь а‚ шуьгахь шайгахь а /цамгар хиларца/ иза Оха хилийтале хьалха /Лавхь махьфуз/ жайна чохь язбелла болуш бен. Баккъалла а, иза Далла атта ду
/Иза ду/ шу гIайгIане ца хилийтархьама шух дIатилинчух‚ шу даккхий ца дедийтархьама Цо шуна деллачуьнца. Далла ца веза-кх массо а кура верг а‚ ша /наха/ хеставан лууш верг а‚
Ша бIаьрмециг волуш‚ нахана а бIаьрмециг хила бохуш омра деш волу. Милла а дIаверзахь /Делан некъах/  баккъалла а, и Дела Ша хьал долуш а ву‚ хастаме а ву
Оха бахийтира Тхан элчанаш билгалонашца‚ доссира цаьрца жайна а‚ терза а нах латтархьама нийсона тIехь. Оха доссира эчиг‚ шена чохь чIогIа ницкъ болуш‚ нахана пайданаш болуш‚ Далла хаархьама‚ мила ву Шена а‚ Шен элчанашна а гIо лоцуш верг, /и Дела/ шена гуш воццушехь. Баккъалла а, и Дела нуьцкъала верг а ву‚ веза верг а ву
Оха вахийтира Нухь а‚ ИбрахIим а‚ Оха хилийтира церан зуьрретехь пайхамаралла а‚ жайна а. Царах нисвелларг а ву‚ царах дукхаберш песакъ бу-кх
ТIаккха церан лорах Оха бахийтира Тхан элчанаш. /Церан лорах/ Оха вахийтира Марьяман кIант Iийса‚ цуьнга делира Оха Инжил‚ цуьнан тIаьхьахIиттинчеран дегнашкахь хилийтира Оха дог-кIедалла а‚ къинхетам а. Дуьненан марзонах дхадар  иза цара шаьш кхоьллина ду‚ Оха и лелор царна тIе ца диллина‚ Дела реза хилар лахар а бен‚ иза а тергал ца дина цара тергал дан ма дезза. Царах ийман диллинчарна шайн ял ели Оха. Царах дукхаберш песакъ бу-кх
ХIай ийман диллинарш! Делах кхералаш‚ Цуьнан элчанах тешалаш  Цо Шен къинхетамах ши дакъа лур ду шуна‚ Цо хуьлуьйтур ду шуна нур‚ цуьнца шу лелаш‚ Цо шуна гечдийр ду. И Дела гечдийриг а ву‚ къинхетаме верг а ву
/И хоуьйту Ас шуна / жайнан охIлана хаархьама Делан къинхетамах цхьанна а хIуманна тIехь шайна ницкъ кхочур боцийла‚ къинхетам Делан карахь буйла: Цо ло иза Шена луучунна. И Дела Шегахь беза-боккха къинхетам болуш ву-кх
Баккъалла а, хези Далла шен майрачух лаьцна хьоьга юх-юха а дуьйцуш  йолчун дош‚ цо Деле далхадо шен гллакх‚ и Дела хозуш ма ву шун шиннан къамел. Баккъалла а, и Дела хозуш верг а ма ву‚ гуш верг а ма ву
Шух шайн зударшка 'шу тхуна тхан нанойн букъах тера ду'‚ бохурш  уьш церан наной ца хуьлу /цара иза бахарх/. Церан наной уьш бинарш бен бац. Баккъалла а, цара дуьйцург ца деза дош ма ду‚ харцдерг ма ду. Баккъалла а, Дела /уьш дохкобевлла, и къа дитча/ бехк цабуьллург а ву‚ гечдийриг а ву
И шайн зударшка 'шу тхуна тхан нанойн букъах тера ду'‚ олурш‚ тIаккха шаьш аьллачунна тIе юхабоьрзуш берш  цхьа лай азатваккха веза цара шаьш /майрачун а, зудчун а юкъаметтигца/ гергадахале. Цуьнца хьехам беш бу шуна. Дела аш дийриг сов дика хууш ву
И цакарийначо марха кхобур ду шина баттахь тIеттIа шаьш шиъ /майрачун а, зудчун а юкъаметтигца/ гергадахале. И ца магахь - кхузткъа мискачунна даа хIума лур ду. Иза ду шу Делах а‚ Цуьнан элчанах а тешийтархьама. Уьш Делан дозанаш ду /тIех ма довла царна/. /Делах/ цатешачарна лазош долу Iазап ду
Баккъалла а, Далла а‚ Цуьнан элчанна а /мостагIаллица/ дуьхьалбовлуш берш  сийсазбийр болуш бу‚ царал хьалха хилларш сийсазбарх терра. Оха доссийна билгала долу аяташ. Цатешачарна сийсаза долу Iазап ма ду
Оцу дийнахь Дала гIовтор бу уьш берриг /кешнаш чуьра/‚ Цо дуьйцур ду цаьрга цара дина хилларг /дуьненахь/. Дала тидам бина цунах‚ цара дицдина. И Дела массо а хIуманна тIехь теш ву-кх
Хьуна ца го: и Дела хууш ма ву стигланашкахь а‚ лаьттахь а мел дерг. Кханнан къайлахь хабар хир ма дац воьалгIаниг Иза волуш бен‚ пхеннан а  йолхалгIаниг Иза волуш бен. Цул /кIеззиг/ дерг а‚ цул дукха дерг а хир ма дац Иза цаьрца волуш бен, уьш миччахьа а хилчи. ТIаккха Цо цаьрга дуьйцур ду цара дина хилларг къематдийнахь. Баккъалла а, Дела массо а хIума хууш верг ма ву
Хьуна ца го и къайлаха хабар дийцар шайна ца магийна хилларш? ТIаккха юха а тIебоьрзуш шайна ца магийна хиллачунна‚ вовшашка къайлаха  хабарш дуьйцуш къа дарций‚ мостагIаллиций‚ элчанна Iесалла ярций. Хьо волчу шаьш баьхкича, хьоьга салам ло цара Дала хьоьга салам ца лучу кепара. Шайга олу цара: 'ХIунда Iазап ца до вайна Дала вай бохучуьнца?' Кхачо ю царна жоьжахати  бōгур бу уьш цу чохь. Ма вōн дIавоьрзу меттиг ю-кх иза!
ХIай ийман диллнарш! Шаьш къайлаха хабар дийцахь‚ ма дийца иза къаций‚ мостагIаллиций‚ элчанна Iесалла ярций. Аш дийца къайлаха хабар диканций‚ /Делах/ кхерарций. Шу кхералаш Делах‚ шу Шена тIе дIагулдийр долчу
Баккъалла а, къайлаха хабар дийцар шайтIанера ду ийман диллнарш пошме хилийтархьама. Царна цуьрриг зен дийр дац цо Делан пурбанций бен. Далла тIе тевжийла муъмин нах!
ХIай ийман диллинарш! Шайга аьлча: 'Меттиг хилийта /дIасахилий/ мажлисехь‚ меттиг хилийта. Дала шорто йийр ю шуна. 'ХьалагIовта!' аьлча,  хьалагIовта. Дала лакхабоху шух ийман диллинарш а‚ шайна Iилма делларш а даржаца. И Дела аш дийриг сов дика хууш ма ву
ХIай ийман диллинарш! Аш къайлаха хабар дийцинехь элчанна хьалхахь,  цу шайн къайлаха хабарна хьалхадаккхалаш сагIа. Иза шуна дика а ду‚ вунō цIена а ду. И /сагIа/ шуна ца карадахь  тIаккха баккъалла а, и Дела гечдеш верг а ву, къинхетаме верг а ву
Шу кхийрира шайн къайлаха хабарал хьалха сагIа даккха? /Шуьгахь и доцу дела/. ТIаккха аш иза ца дахь‚  Дала шуна гечдина (шуна тIера дIадаьккхи и омра)  ламаз хIоттаде‚ закат а ло‚ Далла а‚ Цуьнан элчанна а муьтIахь  хила. (Цуьнца кхачо хир ю пайхамарна хьалхахь  къайлаха хабар дийцале хьалха сагIа даккхарх). И Дела дика хууш верг  ву аш дийриг
Хьуна гой и Дела шайна оьгIаз ваханчу къомаца доттагIалла лелош берш? Уьш шух бац‚ царах а бац. Харцдолчунна тIехь дуй боуш бу уьш, шайна хуушехь
Дала кечдина царна чIогIа Iазап. Баккъалла а, ма вōн хили-кх цара деш хилларг
Цара лецира шайн дуйнаш /нехан довах а‚ бехках а‚ шайн къинойх/ дуьхьало йина‚ иштта цара дIатилира /нах/ Делан некъах. Царна сийсаза долу Iазап ду-кх
Хмма  хьалхадоккхур дац Делера церан хьоло а, церан доьзало а. Уьш /жоьжахатин/ цIеран дай бу-кх. Уьш цу чохь гуттар хир бу
Цхьана дийнахь Дала хьалагIовтор бу уьш берриг‚ тIаккха цара Цунна дуйнаш боур бу, шуна шаьш дуйнаш баарх терра. Царна моттур ду шаьш цхьана бухана тIехь ду. Ткъа, баккъалла а, уьш бац харцлуьйш берш?!
ШайтIано доладина царна тIехь‚ цо дицдайти цаьрга Дела хьехавар. Уьш шайтIанан тōба ю. Ткъа шайтIанан тōба яц гIорасазниг (эшнарг)?
Баккъалла а, Далла а‚ Цуьнан элчанна а /мостагIаллица/ дуьхьалбуьйлурш  уьш бу-кх уггар сийсазхиллачарна  юккъехь
ДIаяздина Дала: 'Тоьлур ву Со а‚ Сан элчанаш а'. Баккъалла а, Дела нуьцкъала верг а ву‚ веза верг а ву
Хьуна карор бац Делах а‚ тIаьхьарчу дийнах а тешаш болу нах шайна дукхабезаш Далла а‚ Цуьнан элчанна а дуьхьалбуьйлуш берш‚ уьш церан дай хиллехь а‚ я кIентий хиллехь‚ я вежарий хиллехь‚ я церан гергара хиллехь. Уьш бу Цо шайн дегнашкахь ийман яздинарш‚ Цо чIагIбинарш Шегара сица. Цо бухкур бу уьш бошмашка‚ шайн бухахула хиш лелаш долчу‚ уьш цу чохь гуттар лаьтташ. Дела реза хили царна‚ уьш реза хили Цунна. Уьш бу Делан тōба. Ткъа, баккъалла а, Делан тōба  и яц яккхийедар ерг?! / Ю,  Деллара!/
Тасбахь дина Далла стигланашкахь мел долчо а‚ лаьттахь мел долчо а. Иза веза верг а ву‚ хьукам /нийса/ деш верг а ву
Иза ву Ша арабаьхнарг жайнан охIлах цатешнарш хьалхарчу дIалахкарехь. Шуна ца моьттура уьш арабовлур бу. Царна моьттура шайн /тIеман/ гIопаша лардийр ду шаьш Делах. Дела ткхиара царна шайна дага а ца догIучухула. Церан дегнашка кхерам тесира Цо  дохадеш шайн цIенош шайн куьйгашца а‚ муъмин нехан куьйгашца а. Хьехам хилийта шайна цунах‚ хIай бIаьрсадерш!
Дала царна ца яздинехьара махкара арабахар, Iазап дина хир дара царна дуьненахь. Царна эхартахь а цIеран Iазап ду
Иза ду цара дуьхьало ярна Далла а‚ Делан элчанна а. Милла велахь Далла дуьхьало еш верг  баккъалла а, Дела чг ву-кх таIзар дарехь
Аш хадийна долу хурманан дитт‚ я дитина дерг шен орамий тIехь  Делан пурбанца ду‚ песакх нах сийсазбарна а
Дала Шен элчанна /аш тм ца беш / елла цаьргара хIонс  шуна ца кхийтира цунна тIаьхьа лахка говраш а‚ эмкалш а‚ амма Дала ло урхалла Шен элчанашка Шена луучунна тIехь. Дела массо а хIуманна тIехь ницкъ кхочуш ву
Дала Шен элчанна яртийн нахера схьаяьккхина елла хIонс ю Далла‚ Цуьнан элчанна‚ /пайхамаран/ гергарчарна‚ боберашна‚ мискачарна‚ некъахочунна шух хьал долчу нехан долахь ца хилийтархьама. Элчано деънарг схьаэца‚ цо ца магийнарг дита: Делах кхералаш. Баккъалла а, и Дела чIогIа ву-кх таIзар дарехь
МухIажирийн пекъар нахана а /ю и хIонс/‚ шайн цIенойх а‚ бахамах а арабехна хилла болчу‚ цара Делера къинхетам а, резалла а лахарна‚ Далла а‚ Цуьнан элчанна а гIо дарна. Уьш бу бакъберш
Царал хьалха шайн цIенош хилларш‚ иймана чохь чIагIбелларш - безаш бу шайна тIе баьхкинарш‚ царна ца карайо шайн дегнашкахь /мухIажиршна еллачу хIонс бахьанехь/ хьагI‚ шайл а уьш совбоху цара, шайгахь пекъаралла хиллехь а. Шен дегI бIаьрмецигаллах лардинарг  уьш бу-кх баккхийбедар берш
Царал тIаьхьа баьхкинарш а, олуш: 'Веза Дела‚ гечделахь тхуна а‚ ийманца тхол хьалхабевллачу тхан вежаршна а‚ ма хилийталахь тхан дегнашкахь ийман диллинчаьрга цабезам. Веза Дела‚ баккъалла а, Хьо ву-кх /тхуна/ къинтIерволург а, къинхетаме верг а' /хьакъ бу шайна хнсах дакъа кхача/
Хьуна гирий и мунепакъ нах, шаьш олуш жайнан охIлах  ца тешаш хиллачу шайн вежаршка: 'Шу арадаьхна хиллехьара‚ даннē а тхо а арадовлур дара шуьца. Шуна дуьхьал цхьанна а цкъа а муьтIахь хир дацара тхо. Шуьца тIом бинехьара  шуна даннē а гIо дийр ма дара оха'. Дала тешалла до‚ баккъалла а, уьш харцлуьйш ма бу‚ аьлла
Уьш арабаьхча‚ цаьрца арабовлур а ма бацара уьш. Цаьрца тIом бийча  царна гIо дийр ма дацара цара. Цара царна гIо дийчи а, юхбовлур ма бара уьш (бовдур ма бара уьш)‚ тIаккха /церан/ гIо царна хир ма дацара
Шу ма ду церан дегнашкахь Делал а тIех кхераме. Иза уьш кхетам боцу къам долу дела ду
Цара шуьца тIом бийр бац массара а цхьана чIагIйина ярташкахь бен я пений тIехьахь бен. Церан ницкъ вовшийн юккъехь чIогIа бу. Хьуна моьтту уьш цхьана бу. Церан дегнаш декъаделла ду. Иза  уьш хьекъал доцу къам долу дела ду
Дукха хан йоццуш шайл хьалха хиллачарах тера бу уьш: шайн гIуллакхан бāла Iевшира цара. Царна хир ду лазош долу Iазап а /эхартахь/
ШайтIанах тера бу уьш, ша аьллачу адаме: '/Делах/ цатешарг хила!' Иза /Делах/ цатешарг хилча, цо элира: 'Баккъалла а, со цIени ду хьох. Баккъалла а, со кхоьру Делах  Iаламийн Дех!'
Цу шиннан (мунепикъийн а, жугтийн динан цатешачеран а) тIаьхье хилира и шиъ жоьжахатехь хилар‚ цу чохь гуттар а лаьтташ. Иза бу зуламхойн бекхам
ХIай ийман диллинарш! Делах кхералаш. Хьожийла са‚ ша хIун кечдина-те кханенна. Шу кхералаш Делах. Баккъалла а, Дела сов дика хууш ву аш дийриг
Шу ма хилалаш Дела вицвинчарах тера - тIаккха Цо бицбайтира цаьрга шаьш а. Уьш песакъ нах бу
Цхьатерра бац жоьжахатин дай а‚ ялсаманин дай а. Ялсаманин дай  уьш бу тоьлларш!
Оха хIара Къуръан доссийна хиллехьара ламане, хьуна гур ма бара иза дтебелла баьдда Делах кхерабаларна. ХIара масалш Оха дāладо нахана, цара ойла яхьара аьлла
Иза АллахI (цхьа Дела) ву‚ кхин дела вац Иза воцург. Хьуламехь дерг а‚ гучахь дерг а хуург ву Иза. Иза сов къинхетаме верг а‚ къинхетаме верг а ву
Иза АллахI ву‚ кхин дела вац Иза воцург. Паччахь ву Иза‚ /массо а боьхачу, кхоьллинчу сибатех, кхачамбацарех/ цна верг ву‚ /Шен халкъана/ машар /луш/ верг ву‚ /Шен элчанашка цаьргахула Шен муизаташ гучудахарца нахе/ ийман дуьллуьйтуш верг ву‚ /массо а хма/лашдийриг  ву‚ веза верг ву‚ нуьцкъала верг ву‚ /вāла хьакъ долуш/ кура верг ву. ЦIена ву Иза /Шеца/ цара накъост лацарх
Иза АллахI ву‚ Кхоллархо ву Иза‚ йоцучуьра хIуманаш хуьлуьйтург а ву Иза,  сурт хIоттош верг а ву /Ша кхуллучу хманан/. Цуьнан хаза цIерш а ю. Цунна тасбахь деш ду стигланашкахь мел дерг а‚ лаьттахь мел дерг а. Иза веза верг а ву‚ хьукам /нийса/ деш верг а ву
ХIай ийман диллинарш! Ма лийца Сан мостагI а‚ шун мостагI а доттагIий‚ аш цаьрга безам а кхийдабеш. Цара керста ма дина шуьга деана долу бакъдерг‚ шаьш аравоккхуш элча а‚ шу а /цIеношкара/ деккъа шу Делах  шаьш Кхиош-кхобуш волчух тешаш долу дела. Шу арадевлича гIазотана Сан новкъахь‚ Сан реза хилар лоьхуш /ма лийцалаш керстанаш шайна доттагIий/. Аш /дегнашкахь/ хьулбора цаьрга безам, Со дика хууш ву аш хьулдинарг а‚ аш дIахьединарг а. Шух иза деш верг тилавелла ву нийсачу некъах
Шуна тIехь шайна аьтто баьлча – шуна мостагIий хуьлу царах‚ шуна тIекхийдадо шайн куьйгаш а‚ шайн меттанаш а /шуна/ зен дарца‚ царна лиира аш /и бакъдерг/ керстадойла
Банне а шуна пайда бийр ма бац шун гергарлонаша а‚ шун доьзалша а къематдийнахь: Цо къастам бийр бу шуна юккъехь. И Дела аш дийриг гуш ма ву
Хаза масал ма хилира шуна ИбрахIимехь а‚ цуьнца хиллачаьргахь а‚ цара аьлча шайн нахе: 'Тхо цIени ду шух а‚ аш шайна, Дела а витина, Iибадат дечу хIуманех а. Оха шуна керстаналла дина. Тхуний‚ шуний  юккъехь мостагIалла ю‚ оьгIазло а ю гуттарена аш веккъа цхьана Деле ийман диллалц'. ИбрахIиман шен дега аьлла цхьа дош доцург /цунах масал ма эца/: 'Данне а хьуна гечдар доьхур ду ас Деле‚ /хIетте а/ Делера хьуна цхьанна хIуманна доладеш-м вац со'. /Цара  ИбрахIима а‚ цуьнан накъосташа а доIа дора/: 'Тхо Кхиош-кхобуш волу тхан Дела! Хьуна тIетевжи тхо‚ Хьуна тIедирзи тхо‚ Хьуна тIе ду-кх тхан дIадерзар а
Тхо Кхиош-кхобуш волу тхан Дела! Тхьох питна ма делахь цатешначарна‚ Ахь гечделахь тхуна‚ тхо Кхиош-кхобуш волу тхан Дела. Баккъалла а, Хьо ву-кх веза верг а‚ хьукам /нийса/ деш  верг а'
Шуна хили цаьргахь хаза масал  Деле а‚ къематдийне а дог дохуш волчунна. /Оцунах/ милла а дIаверзахь  баккъалла а, и Дела хьал долуш а ву‚ хастаме а ву
Тарло Дала шуна а‚ царах аш шайца мостагIалла лелош йолчарна а юккъехь безам хилийта. Дела ницкъ кхочуш ву. И Дела гечдийриг а ву‚ къинхетаме верг а ву
Дала ца магош дац шуна дин бахьанехь шуьца тIом ца бинчарна а‚ шу шайн цIеношкара ара ца даьхначарна а диканиг дан а‚ аш цаьрца нийсо ян а. Баккъалла а, Далла беза нийсо еш берш
Боккъалла а, Дала ца маго шуна дин бахьанехь шуьца тIом биначарах‚ шу шайн цIеношкара арадаьхначарах‚ шу арадахарна тIехь гIодиначарах аш шайна доттагIий лийца. Царах доттагIий луьйцуш берш  уьш зуламхой бу
ХIай ийман диллинарш! Шуьга баьхкича бевдда муъмин зударий  зēлаш уьш, Далла-м дика хаьа церан ийман. Шайна хааделча уьш муъмин буйла,  уьш керстанашка дIа ма берзабелаш. Уьш (и муъмин зударий) царна (керстанашна) хьанал бац. И (керста нах) а бац царна (зударшна) хьанал. ДIало царна (цу зударийн хиллачу керста марошна) цара йина харж (цара зударшна делла хилла долу урдо). Къа дац шуна аш уьш шайна балийча, царна шайн мах (урдо) дIа а делла. Аш ма лийца ца тешаш болчу зударшца /зудчун-майрачун/ уьйранаш (аш ма кхаба и керста зударий). Аш еха цаьргара шаьш йина харж. Цара а юьхийла шаьш йина харж /шуьга/. Иза ду Делан хьукам: Цо до шуна юккъехь хьукам. Дела хууш верг а ву‚ хьукам /нийса/ деш верг а ву
Шун зударех цхьаъ дIаяхча цатешачаьрга‚ ткъа аш тIом бина хIонс яккхинехь  дIало шайгара зударий дIабаханчарна цара йина харжаца нислург /хIонсах/. Шу кхералаш /и нийсо ца ян/ Делах‚ шаьш Цунах тешаш долчу
ХIай пайхамар! Хьуна тIе баьхкича муъмин зударий хьоьца дуйца барт бан /динан агIонаш ларъян/ шаьш Делаца цхьанна хIуманца накъост цалацарна тIехь‚ шаьш /хIума/ цалачъкъорна тIехь, зина цадарна тIехь‚ шаьш шайн бераш цадайарна тIехь‚ шаьш цадахьарна тIехь эладита, шаьш иза кхуллуш шайн куьйгий а‚ когий а хьалха (шен майрачунна дина доцу бер цунна тIе ца кхуссуш)‚ шаьш дикачу хIуманна тIехь хьуна Iесалла цаярна тIехь  царца и дуйца барт бе‚ царна Деле гечдар деха. Баккъалла а, и Дела гечдийриг ву‚ къинхетаме верг ву
ХIай ийман диллинарш! Аш доттагIий ма лийца шайна Дела оьгIазваьлла къам. Цара дог диллина эхартах‚ цатешачара дог диллина хиларх терра кешнийн дайх (уьш денбина гIовторах)
Далла тасбахь дина стигланашкахь мел долчо а‚ лаьттахь мел долчо. Иза веза верг а‚ хьукам /нийса/ деш верг а ву
ХIай ийман диллинарш! Аш хIунда дуьйцу шаьш деш доцург?
Йоккха хилла оьгIазло Далла гергахь аш āлар шаьш деш доцург
Баккъалла а, Далла беза Шен новкъахь тIом беш берш цхьа могIа бина, шаьш чIагIйина гIишло санна
Мусас ма элира шен къоме /ахь хьахаде иза‚ хIай Мухьаммад‚ хьан нахе/: 'ХIай сан къам‚ аш хIунда суна халахоьтуьйту? Шу хууш ма дуй со шуьга /ваийтина/ Делан элча вуйла'. Уьш /бакъдолчух/ дIабирзича  Дала дIадерзира церан дегнаш /бакъдолчух/. Дала нис ца до песакъ къам
Марьяман кIанта Iийсас ма элира‚ /ахь дагадайта иза хьан нахе‚ хIай Мухьаммад/: 'ХIай Исраилан кIентий! Баккъалла а, со шуьга /ваийтина/ Делан элча ву-кх‚ бакъдеш сол хьалха хилла Таврат а‚ кхаъ боккхуш сол тIаьхьа вогIур волчу элчанца, шен цIе Ахьмад йолуш'. ТIаьхьа иза шайга веъча билгалонашца‚ цара элира: 'ХIара билгала бозбуунчалла ду'
Мила ву зуламе ша Далла тIехь харцдерг кхоьллина волчул‚ ша /Далла/ муьтхь хиларе (ислам дине) кхойкхуш а волуш? Дала нис ца до зуламе къам
Уьш лууш бу шайн багенашца Делан нур дайа. Дала кхочушдо Шен нур, цатешачарна и мел ца дезахь
Иза ву вахийтинарг Шен элча нийсачу некъаца а‚ бакъдолчу динца и толийтархьама массо а дина тIехь, мушрикунашна иза мел ца дезахь а
ХIай ийман диллинарш! Ас нисдой шу йохка-эцарна тIе, цо шу кIелхьарадохур долуш лазош долчу Iазапах? /Иза :/
Шу Делах а‚ Цуьнан элчанах а тешар ду‚ аш Делан новкъахь къахьегар ду шайн бахамца а‚ синошца а. Иза дика ду шуна, шу хууш хиллехь
Цо (Дала) гечдийр ду шуна къинош‚ чудохуьйтур ду бошмашна‚ шайна бухахула хиш оьхуш долчу‚ Iадн ялсаманин цIенчу гIишлошна. Иза сийлахь-боккха толам бу-кх!
Кхин /ниIмат хир ду/, шуна ша дезаш долу  Делера гIо а‚ гергара толам а. Ахь кхаъ баккха муъмин нахана
ХIай ийман диллинарш! Шу хилалаш Делан гIоьнчий, Марьяман кIанта Iийсас шен мутаIелимашка аьлла хиларх терра: 'Муьлш бу Делан агргахьа сан гIоьнчий?' МутаIелимаша элира: 'Тхо ду Делан гIоьнчий'. Исраилан кIентех цхьана тобано ийман диллира‚ /кхечу/ тобано керстаналла дира. ТIаккха Оха чIагIбира ийман диллинарш церан мостагIчунна тIехь  уьш хилира толам баьккхинарш /делилашца а, билгалонашца а/
Ша паччахь волчу‚ Ша /массо а кхачамбацарех/ цна волчу‚ Ша веза волчу‚ Ша хьукам /нийса/ деш волчу Далла тасбахь деш ду стигланашкахь мел дерг а‚ лаьттахь мел дерг а
Иза ву Ша ваийтинарг йоза ца хуучу нахехь церан шайна юккъера элча‚ цо царна дуьйцуш Цуьнан аяташ‚ уьш цIанбеш‚ царна Iамадеш жайна а‚ хьикмат а‚ уьш хьалха хиллехь а билгалчу тиларчахь
/Нахах/ кхечарна а /дуьйцу цо  Делан аяташ/, шаьш царах (хьалха Мухьаммад пайхамарна гонахь хиллаболчарах) ца кхиъна болчу. Иза веза верг а ву‚ хьукам /нийса/ деш верг а ву
Иза Делан дозалла (сий) ду‚ Цо ло иза Шена луучунна. Дела Шегахь сийлахь-доккха дозалла долуш ву
Шайна тIе Таврат диллинчеран‚ тIаккха иза д цадихьинчеран масал ду жайнаш хьочу виран масалх тера. Вон ду-кх Делан аяташ харцдинчу къоман масал. Дала нис ца бо зуламе нах
Ахь āла: 'ХIай жуьгтий (-н динехь) хилларш! Шу моьттуш делахь шаьш Делан доттагIий ду /кхин/ нах боцуш,  шуна дала лаал, шаьш бакълуьйш хиллехь'
Иза цIкъа а луур дац царна шайн куьйгаша хьалха а даьккхина. Дела бевзаш ву зуламхой
Ахь āла: 'Шу шех довдуш долу и валар дуьхьалкхетар ду шуна. ТIаккха шу дIадерзор ду къайлахьдерг а‚ гучахьдерг а хууш волчуьнга (Далла тIе). ТIаккха Цо ддуьйцур ду шуьга аш деш хилларг'
ХIай ийман диллинарш! Шайга кхийкхича ламазе пIераскан дийнахь, сихло Дела хьехон /рузба ламазе/‚ йита йохка-эцар. Иза дика ду шуна, шу хууш хиллехь
Ламаз кхочушхилча  дсадаржа лаьттахула‚ леха Делан ниIмат. Аш хьехаве Дела дуккха а - шу даккхийдедийта
Шайна йохка-эцар я синкъерам гича, цунна тIе боьрзу уьш‚ хьо вуьту цара хIоьттина лаьттачахь. Ахь āла /цаьрга, хIай Мухьаммад/: 'Далла гергахь дерг дика ду синкъерамал а‚ йохка-эцарал а. И Дела рицкъ лучарех уггар диканиг ву-кх'
Хьуна тIе мунепакъаш баьхкича, цара элира: 'Оха тешалла до: баккъалла а, хьо Делан элча ма ву.' Далла хууш ду хьо, баккъалла а, Шен элча вуйла. Дала тешалла до: баккъалла а, и мунепакъаш харцлуьйш ма бу
Шайн дуйнаш шайна /бусалбанашкара зен ца хилийта/ турс хилла лийцира цара  /иштта/ цара дIатилина /нах/ Делан некъах. Баккъалла а, ма вон хили-кх цара деш хилларг!
Иза ду цара ийман диллина хиларна тIаккха керстадарна. Церан дегнех мухIар тоьхна  уьш ца кхета
Хьуна уьш гича, хьо цецвоккху церан догIмаша‚ цара хабар дуьйцуш ахь ладугIу церан даше. ГIортина бIогIамаш санна бу уьш (шаьш хIоьттана Iа ца луш). Массо а мохь шайна дуьхьал бу моьтту царна. Уьш мостагIий бу‚ хьо ларлолахь царах. Дала хIаллакбийр бу уьш. Муха генабевлла уьш /ийманах билгалонаш еъначул тIаьхьа/?!
Цаьрга элча: 'Схьадуьйла‚ Делан элчано гечдар доьхур ду шуна'‚ шайн кортош хьебо цара. Хьуна гина уьш дIабоьрзуш /ийманах/, шаьш кура а бовлий
Царна цхьатерра ду: ахь царна гечдар дийхича а‚ ца дийхича а. Данне а Дала гечдийр дац царна. Баккъалла а, Дала нис ца до песакъ къам
Уьш бу олуш: 'Харжаш ма е Делан элчанна гергахь болчарна  дIасабаржийта уьш /Мадинатера/'. Делан ю стигланийн а, лаьттан а хазнаш, амма мунепакъаш кхеташ бац-кх
Цара (мунепакъаша) олу: 'Тхо Мадинате юхадирзича, сийлахь болчара сийсаза берш арабохур бу цу (Мадината) чуьра'. Делан ду сий‚ Цуьнан элчанан а ду‚ муъмин нехан а ду‚ делахь а,  мунепакъашна ца хаьа-кх
ХIай ийман диллинарш! Шу юкъах ма дохийла шун бахамо а‚ шун доьзало а Дела хьехорах (дийнахь-бусий дечу пхеа ламазах). И деш берш  уьш бу эшнарш
Харж е /Делан новкъахь/ Оха шайна деллачу рицкъах шайх цхьанна тIе валар кхачале‚ тIаккха цо олуш: 'Веза Дела‚ Ахь со тIаьхьатаьттинехьара цхьа кIеззиг заманна, ас сагIа доккхур дара‚ со хир вара дика Iамал ечарах'
ТIаьхьатоттур дац Дала цхьа а са, цуьнан Iожалла еъча. Дела дика хууш верг ву аш дийриг
Далла тасбахь деш ду стигланашкахь а‚ лаьттахь а мел дерг. Цунна ду паччахьалла‚ Цунна бу хастам а. Иза ву массо а хIуманна тIехь ницкъ кхочуш верг
Иза ву шу кхоьллинарг. Шух ву ца тешаш верг а‚ шух ву тешаш верг а /Делах/. Дела аш дийриг гуш дерг ву
Цо кхоьллира стигланаш а‚ латта а бакъонца‚ Цо хIоттира шун куц‚ тIаккха хаздира шун куьцаш. Цунна тIе ду /чакхенан/ дIадерзар
Цунна хаьа стигланашкахь мел дерг а‚ лаьттахь мел дерг а. Цунна хаьа аш къйладоккхург а‚ аш дIахьедориг а. Дела ву хууш верг дегнашкахь дерг
Шуьга ца деара хьалха ца тешаш хиллачеран хабар? Цара Iевшира шайн гIуллакхийн бāла‚ царна лазош долу Iазап а ду
Иза ду цаьрга богIуш хиларна шайн элчанаш билгалонашца‚ тIаккха цара олуш хиларна: '/Вай санна/ наха дуьхкур ду вай нийсачу новкъа?' Цара керстадира /уьш Дала баийтар/‚ уьш дIабирзира /оцу элчанех а‚ бакъдолчу ийманах а/. Дела /церан Iибадат/ ца хиларх а волу: Дела хьал долуш а ву‚ хастаме а ву
/Делах/ цатешначарна моьттина шаьш дендийр дац. Ахь āла /цаьрга, хIай Мухьаммад/: 'ХIаъ‚ со Кхиош-кхобучу сан Делах дуй боу ас: дендийр ма ду шу‚ тIаккха шуьга дуьйцур ма ду аш деш хилларг. Иза Далла атта ду'
Шу теша Делах а‚ Цуьнан элчанах а‚ Оха доссинчу нурах а (Къуръанах). Дела аш дийриг сов дика хууш верг ву
Цхьана дийнахь Цо гулдийр ду шу гуламан /къемат/дийне. Иза ду вовшашна зенаш хиларан а, кхиамаш хиларан а де. Милла велахь Делах тешаш а, дика Iамал еш а, Оха цIанвийр ву иза шен къинойх‚ вохуьйтур ву бошмаш чу‚ шайн бухахула хиш оьхуш долчу, цу чохь уьш гуттар а лаьтташ. Иза сийлахь-боккха толам бу-кх!
Цатешнарш а‚ Тхан аяташ харцдина хилларш а  уьш /жоьжахатин/ цIеран дай бу‚ цу чохь гуттар лаьттар болуш. Ма вон дIадерзар ду-кх иза!
Цхьа а бохам хир бац Делан пурбанца а бен. Милла велахь Делах тешаш  Цо нисдийр ду цуьнан дог. Дела массо а хIума хууш верг ву
МуьтIахь хила Далла а‚ муьтIахь хила элчанна а. Шу дIадерзахь /ийманах/  Тхан элчанна тIехь-м билгала дIакхачор бен дац
АллахI-Дела ву‚ кхин дела вац Иза воцург. Далла тIе тевжийла муъмин нах
ХIай ийман диллинарш! Баккъалла а, шун зударех а‚ доьзалах а шуна мостагIий берш а бу‚ царах ларлолаш. Шу /церан/ бехках довлахь‚ товахь‚ аш гечдахь  /и дика ду шуна/, баккъалла а, Дела гечдийриг а ву‚ къинхетаме верг а ву
Баккъалла а, шун бахам а‚ шун доьзал а питна ду. Ткъа Дела  Цунна гергахь сийлахь-йоккха ял ю!
Шу Делах  кхералаш шайн ницкъ ма-кхоччу‚ аш ладогIалаш /шайга Дала дечу омре/‚ шу муьтIахь хилалаш /Дала бохучунна/‚ аш харжаш е /Делан новкъахь/ шуна шайна дика хилийтархьама. Шен синан бIаьрмецигаллах  Iалаш хилларг  уьш бу баккхийбедар берш
Аш /юхалург/ Далла лахь хаза декхар  Цо масийттаза алсамдаьккхина юхадерзор ду иза шуна‚ шуна гечдийр а ду. Дела баркалле а ву‚ дукха собаре ву (Шех тешначарна оьгIазе воцуш)
Хьуламехь дерг а‚ гучахь дерг а хууш верг а ву /Иза/‚ Ша веза верг а‚ хьукам /нийса/ деш верг а ву
ХIай пайхамар! Шаьш зударий буьтуш уьш бита Iиддатана. Аш дагарде Iиддат /-ан денош/. Шу кхералаш Делах  шаьш Кхиош-кхобуш волчух /и Iиддат тергал ца дан/. Шайн цIеношкара ара ма бахалаш уьш /и Iиддат чекхдаланза/. Уьш шаьш а ма бовлийла /шайн цIеношкара/ ара, цхьа билгала ирчаниг шаьш деънехь бен. ХIорш ду Делан дозанаш. Делан дозанех ваьлларг шена зулам динарг ву. Хьуна хаац, Дала цхьа гIуллакх хилийта тарло цул тIаьхьа
Церан хан (Iиддат) кхочушхилча‚ юхаберзабе уьш хазчу гIиллакхца /шаьш цхьана даха лууш делахь/‚ я къастабе уьш хазчу гIиллакхца /шайна цхьана даха тарлур дац аьлла хеталахь/. Аш шиъ теш хIоттаве /цхьанакхетарна я дIакъастарна/ шайх Iедале берш. Аш тешалла хIоттаде Далла. Иза ду Делах а‚ тIаьххьарчу дийнах а тешна хиллачунна шеца хьехам беш дерг. Шех кхоьруш волчунна Дала некъ хуьлуьйтур бу /массо а балих хьалхавала/
Цо (Дала) цунна рицкъ лур ду цо хьесап ца диначуьра. Далла тIе товжуш верг  иза Цуьнан хьесапехь ву. Баккъалла а, Дела кхочушдеш ву Шен гIуллакх. Дала хилийтина массо а хIуманна барам
Шун зударех шайн цIий дарах дог диллина берш‚ шу шеко йолуш хиллехь‚ церан Iиддат кхо бутт бу‚ и цIи дар хIинци ца хиллачарна (жима хилар бахьанехь) а /кхо бутт бу/. Берах бисинчеран /ддатан/ хан  бера дар ду. (Бер дича чекхдолу церан Iиддат). Делах кхоьруш верг милла велахь  - Цо цунна шен гIуллакхах атто хуьлуьйтур ю
ХIара Делан омра ду‚ Цо шуьга доссина долу. Дала цIанвийр ву шен къинойх Шех кхоьруш верг‚ Цо алсамйоккхур  цунна ял
Iайта /и шаьш Iиддатана битина болу зударий/ шаьш а /хй марой/ Iеччахь, шайн тароне хьаьжжа. Зен ма де царна аш гатто ярца. Уьш берах балахь, харж е царна бер хиллалц. Цара шуна бераш дакхадахь  церан мах дIало. Вовшашца догадовла /хIай мар а, зуда а/  хазчу гIиллакхца. Шуна хало хилахь /бер дакхорна харж ян/‚ кхечу зудчо дакхойла цунна
Хьал долчо шен хьолах харж йойла. Шегахь кIеззиг рицкъ долчо харж йойла Дала шена деллачух. Дала цхьанна сина тIе ца дуьллу Ша цунна делларг бен. Дала халонал тIаьхьа атто хуьлуьйтур ю
Маса юрт дуьхьалъяьлла хилла ша Кхиош-кхобуш волчу Делан а‚ Цуьнан элчанийн омрана. Оха уьш тергал йира чIогIачу хьесапаца‚ Оха Iазап дира царна ирча Iазапаца
Цара Iевшира шайн гIуллакхан бāла‚ церан гIуллакхан тIаьхье хилира эшалла
Дала кечдина царна чIогIа Iазап. Шу кхера Делах‚ хIай хьекъал дерш‚ шаьш  ийман диллина долу. Дала шуьга боссина хьехам (Къуръан)
Элча /ваийтина шуьга/‚ цо шуна дуьйцуш Делан билгала долу аяташ ийман диллинарш‚ дика Iамалш йинарш а боданера нуре бахархьама. Делах а тийшина, дика Iамал еш верг  Цо иза вуьллур ву бошмашка‚ шайн бухахула хиш оьхуш долчу‚ иза цу чохь гуттар лаьттар ву. Хаза хилийтина Дала цунна рицкъ
Дела ву Ша кхоьллинарг ворхI стигал‚ лаьттах а цаьрга терра. /Делан/ омра охьадуссу царна юккъехула шуна хаархьама и Дела массо а хIуманна тIехь ницкъ кхочуш вуйла а‚ Цо чулаьцна юйла массо а хIума Шен Iилмаца
ХIай пайхамар! Ахь хIунда хьарам до Дала хьуна хьанал динарг хьан зударий резабан гIерташ? Дела гечдийриг а‚ къинхетаме верг а ву
Дала тIе диллина шуна дуйнаш бастар. Дела ву шун гIоьнча. Иза ву хууш верг а‚ хьукам /нийса/ деш верг а
Пайхамара шен цхьаболчу зударшка (Хьафсате) къайлах дийцира цхьа хабар. Цо (Хьафсато) иза кхечаьрга (Iаишате) дийцича‚ Дала иза цунна (элчанна)  гучудаьккхича, цунах (цу хабарх) цхьадерг довзийтира цо (элчанас Хьафсате), цхьадерг хьулдийра. Цо цуьнга (Хьафсате) и дийцича‚ элира /Хьафсата/: 'Хьан дийцина хьоьга иза?' Цо элира: 'Соьга дийцина иза /нехан къайленаш/ хууш волчо‚ /массо а хма/ дика девзаш волчо (Дала).'
Аш шимма (Хьафсата а‚ Iаишата а) тōба динехьара Деле… /И дика хир дара шуна аш цунна дуьхьал барт бечул/. Шу шиннан дог дIатевжира /Делан элчанца лело дезачу гллакхах/. Аш вовшашна гIо дахь цунна (пайхамарна) дуьхьал  баккъалла а, Дела  Иза ву и ларвийр верг‚ Джибрил а ду‚ муъмин нахах дика мел верг а ву‚ маликаш а ду цул тIаьхьа гIоьнчий
Мега иза Кхиош-кхобуш волчу цуьнан Дала, цо шу дитича, цунна шул дика зударий бало: шаьш бусалба болуш‚ муъмин болуш‚ муьтIахь болуш‚ тōба деш болуш‚ Iибадат деш болуш‚ /пайхамарца/ дIасалелаш болуш‚ хьалха марехь хилларш а‚ маре баханза болу мехкарий а
ХIай ийман диллинарш! Ларде шаьш а‚ шайн доьзал а /жоьжахатин/ цIерах‚ шен ягориг нах а‚ тIулгаш а болчу. Цунна тIе хIоьттийна ирча‚ чIогIа маликаш ду‚ юха ца довлуш Дала шайна омра динчух, шаьш кхочушдеш шайга омра деш дерг
ХIай /Делах/ цатешнарш! Шу бехказа ма дийла тахана /къематдийнахь/: шуна беш болу бекхам аш /дуьненахь/ деш хилларг /бахьанехь/ ду
ХIай ийман диллинарш! Шу ддерза Деле цIена тōба дарца  тарло шу Кхиош-кхобучу шун Дала шу цIандан шун къинойх‚ /тIаккха/ шу бошмашна чу дихка‚ шайн бухахула хиш оьхуш долчу‚ оцу дийнахь Дала сийсазвийр вац пайхамар а‚ цуьнца ийман диллинарш а. Церан нур дедда лелар ду царна хьалхахула а‚ церан аьтту куьйгаш долчу агIорхьара а‚ цара олуш: 'Тхо Кхиош-кхобуш волу тхан Дела‚ Ахь кхочушделахь тхан нур‚ Ахь тхуна гечделахь. Баккъалла а, Хьо ву-кх массо а хIуманна тIехь ницкъ кхочуш верг'
ХIай пайхамар! Къийсам латтабе цатешачаьрца а‚ мунепакъашца а‚ луьра хила цаьрца. Церан чугIойла жоьжахати ю. Ма вон ду-кх /церан/ дIадерзар!
Дала масал далийна цатешачарна Нухьан зудчух а‚ ЛутIан зудчух а: уьш бара Тхан дикчу лех шина лена /куьйга/ кIел‚ цара шиммо а царна шинна  тешнабехк бира /зина дар боцу/‚ цхьанна а хIуманца Делера шаьш шиъ кIелхьар-м ца яьккхира цара‚ элира /цаьрга/: 'Шу шиъ чу гIо /жоьжахатин/ цIерга цу чу гш болчарца'
Дала масал далийна ийман диллинчарна ФирIавнан зудчух‚ цо ма элира: 'Со Кхиош-кхобуш волу сан Дела‚ Ахь суна дēлахь Хьуна гергахь ялсамани чохь цIа‚ Ахь со кIелхьаръяккхалахь ФирIавнах а‚ цуьнан балхах а‚ Ахь со кIелхьаръяккхалахь зулам дечу къомах'
Iимранан йоI Марьямах а /масал далийна Дала/‚ ша лардина хиллачу шен йоIалла. Оха цуьнан дегIа чу са уьйзира Тхан Сих (Джабраил малико)‚ цо (Марьяма) бакъдира ша Кхиош-кхобуш волчу шен Делан дешнаш‚ Цуьнан жайнаш а‚ иза хилира муьтIахь болчарах
Беркате (хастаме) хили Иза (Дела)‚ Шен куьйгахь паччахьалла долу‚ Ша массо а хIуманна тIехь ницкъ кхочуш волу
Иза ву Ша кхоьллина далар а‚ дахар а шу зерхьама‚ муьлхарниг ву шух вуно диканиг Iамал ярца. Иза ву веза верг а‚ гечдийриг а
Иза ву Ша кхоьллина ворхI стигал тIеттIа. Хьуна гур ма яц сов Къинхетаме волчо кхоьллинчунгахь цхьа а вовшашца ца йогIу хIума. Тохал бIаьрг: гуй хьуна цхьа а яьдда меттиг?
ТIаккха юх-юха а тохал бIаьрг  хьоьга духадоьрзур ду бIаьргтохар кIелдисна‚ ша гIелделла долуш
Оха хаздина дуьненан стигал чиркхашца (седарчашца)‚ Оха хилийтина уьш шайтIанашна кхоссарш. Оха кечдина царна (шайтIанашна) егачу цIеран Iазап
Шаьш Кхиош-кхобучух(Делах) цатешначарна а жоьжахатин Iазап ду. Ма вон дIадерзар ду-кх иза!
Шаьш цу чу кхоьссича, царна хозур ду цуьнан угIарш‚ и ша кхехкаш йолуш
Ша оьгIазъялла эккха кечъелла: цу чу /къинош динчеран/  толгIа (тоба) массаза кхоьссича а, цуьнан гIаролаша цаьрга хоттур ду: 'Кхерамча (Делан элча) ца веара шуьга?'‚ аьлла
Цара эр: 'ХIаъ‚ веара тхоьга кхерамча  Оха иза харцвира‚ оха элира: 'Дала хIумма а ца доссийна‚ шу ма ду доккхачу тиларчохь'
Цара элира: 'Тхо хиллехьара ладугIуш а‚ ойла еш а  тхо хир ма дацара егачу цIеран дайшлахь'
Уьш къера хилира шайн къинна. /Делан къинхетамах/ ма генахь бу-кх егачу цIеран дай!
Баккъалла а, шайна гуш воццушехь шаьш кхиош-кхобуш волчу шайн Делах кхоьруш берш  царна ду гечдар а‚ йоккха ял
Къайладаккха шайн дош, я гучудаккха иза  баккъалла а, Иза ву дегнашкахь дерг хууш верг
Ткъа ца хаьа Цунна‚ ша кхоьллинчунна? Иза ву сов дика кхетаме верг а‚ сов дика хууш верг а
Иза ву шуна латта кIеда /лела атта/ динарг – лела /шу, хIай нах/ цуьнан агIонашкахула, даа цуьнан рицкъах (Дала лаьттахь делла ниIматаш хьанал къахьегарца).  Цуьнга ду /шун кешнашкара/ гIовтар
Шу тешна дуй /хIай Далла инкарло еш берш/ стиглахь волчух, Цо шаьш лаьттах худор дац аьлла, тккха и /латта/ детталуш?
Я шу тешна дуй стиглахь волчух Цо шайна боуьйтур бац аьлла тIулгех /буьзна/ чIогIа мох? ТIаьхьа хуур ду шуна‚ муха бу Сан кхерам
Харцбира /элчанаш/ царал хьалха хиллачара а  муха хилира /царна/ Сан инкарло! (Ма ирча хилира Сан Iазап!)
Царна ца го олхазарш шайна тIехула лелаш долу  /шайн тIамаш/ даржадеш‚ тIаккха тIегулдеш? Уьш сацадеш верг-м Сов Къинхетаме волу Дела бен вац. Баккъалла а, Иза ву-кх массо а хIума гуш верг
Мила ву и шуна бIо хилла гIо дийр дерг ша сов къинхетаме волчу Делан Iазап духатоха? Цатешнарш ма бац Iехабаларгахь бен
Мила ву иза шуна рицкъ лур дерг, Цо Шен рицкъ сацадича? ХIаъ‚ ма /Далла/ дуьхьалбевлла уьш‚ ма /бакъдолчунна/ гена бевлла уьш
Ткъа шен юьхь тIехь лелаш верг ву нийса‚ я нийсачу новкъа нийсса лелаш верг ву?
Ахь āла /цаьрга, хIай Мухьаммад/: 'Иза ву шу кхиинарг а‚ шуна хазар а‚ бIаьрса а‚ дегнаш а динарг а. КIеззиг ду-кх аш баркалла олург!'
Ахь āла: 'Иза ву шу лаьттахь даржийнарг‚ Цуьнга гулдийр долуш а ду шу'
Цара олу: 'Маца хир ду и аш бохург, шу бакълуьйш хиллехь?'
Ахь āла: 'Iилма Далла гергахь ду‚ ткъа со билгала волу къерамча ву'
Иза шайна гича гергахь‚ цатешначеран   яххьаш ирчаелира‚ /цаьрга/ элира /маликаша, бехк боккхуш/: 'ХIара ду иза аш /дуьненахь долуш/ ша лоьхуш хилларг!'
Ахь āла: 'Гой шуна‚ со Дала хIаллаквича‚ соьца берш а‚ я Цо тхох къинхетам бича‚ хьан кIелхьарбохур бу цатешнарш лазош долчу Iазапах?'
Ахь āла: 'Иза ву сов къинхетаме волу Дела‚ Цуьнга ийман диллина оха‚ Цунна  тIе а тевжина. ТIаьхьа хуур ду шуна‚ мила ву билгалчу тиларчохь'
Ахь āла: 'Гой шуна‚ и шун хи ьйранца лекъча‚ хьан лур ду шуна оьхуш долу хьастан хи?'
Нỳн. Дуй боу Ас къоламца а‚ цара /наха/ яздеш долчуьнца а:
Хьо ма вац /хIай Мухьаммад/ хьо Кхиош – Кхобучу (Делан) къинхетамца жинийх
Баккъалла а, хьуна ма ю хадалур йоцу ял
Баккъалла а, хьо ма ву сийлахь-доккха (хаза) гIиллакх хьайгахь долуш
ТIаьхьа гур ду хьуна‚ царна а гур ду‚
Мила ву шух питане лаьцнарг
Баккъалла а, хьо Кхиош-кхобуш волу хьан Дела  Цунна дика вевза Шен некъах тилавелларг а‚ Цунна дика бевза нийсачу новкъахь берш а
Хьо /хIай Мухьаммад/ муьтIахь ма хилалахь  /дин/ харцдеш болчарна
Уьш лууш бара хьо кIеда хила  тIаккха шаьш кIеда хир бара
Хьо муьтIахь ма хилалахь массо а /харц/ дуйнаш дуккха боуш сийсаз- волчунна‚
/Хр/ луьйш волчунна /нахах таьхьашха/‚ /царна юккъехь/ меттанаш дIасакхуьйхьуш волчунна‚
Дикчу /хIуманна/ новкъарло еш волчунна‚ къинош деш дозанех ваьлла волчунна‚
Къизачунна‚ цул совнаха а шен дуьненвалар шеконехь долчунна (да мила ву ца хууш, боьха леларца вевзаш волчу)
Шен даьхни а, кнтий а хиларца /Делан дозанех а ваьлла, кура а ваьлла и/
Шена Тхан аяташ дийшича, цо элира: 'Хьалхалерачийн туьйранаш ду хIорш'
Оха цуьнан мера тIе васт дуьллур ду
Баккъалла а, Оха зийра уьш‚ Оха цхьана бешан дай зерах терра:  цара дуй биира‚ шаьш /бешара/ стоьмаш бохур бу Iуьйранна‚ аьлла‚
Дала мукъалахь' ца элира цара
ТIаккха цунна (бешана) го тесира хьо кхиош-кхобуш волчу хьан Делера го тосуш долчо‚ уьш наб еш болуш
/Егна/ Iаржъелларг санна Iуьйренга  елира и /церан беш/
Iуьйранга бевлича, вовшашка кхийкхира цара:
Шайн беш чу гIо‚ шаьш стоьмаш бохур белахь'‚ аьлла
Уьш болабелира, меллаша вовшашка луьйш:
Тахана шуна тIе /шун беша/ цхьа а мисканиг ма вогIийла /стоьмаш боьхуш/'
Iуьйранна новкъа бевлира уьш, шайн дагахь /мисканиг/ духатоха ницкъ болуш
Иза шайна /егна/ гича‚ цара элира: 'Баккъалла а, вай тиладелла‚
ХIаъ‚ вай /и стоьмаш/ боцуш дисина'
Царах кхечарал Iедале волчо элира: 'Ас ца аьллера шуьга: аш /Далла/ хастам бинехьара'‚ аьлла?
Цара элира: 'Вонах цIена ву-кх и вай кхиош-кхобуш волу Дела‚ баккъалла а, вай хили-кх зуламхой'
Уьш вовшашна бехкаш бохуш дуьхьалбевлира
Цара элира: 'Ма бала бу вайна:  вай хилира /Делан дозанех/ тIехдовлурш
Вай кхиош-кхобуш волчу вай Дала вайна цул дикачуьнца /и беш/ хийцо а тарло. Баккъалла а, вай кхиош-кхобуш волчу вайн Делан /дикане/ догдохуш ду-кх'
Иштта ду Iазап‚ ткъа эхартан Iазап вуно доккха ду, уьш хууш хиллехь
Баккъалла а, /Делах/ кхоьручарна шаьш кхиош-кхобуш волчу Далла гергахь ниIматийн бошмаш ю
Ткъа Оха хуьлуьйту /Далла/ муьтхь болу  нах къинош дечарах тера?
Шуна хIун хилла /иштта ойла ял/? Аш муха хьукам до?
Я шуна жайна ду‚ аш шена чохь доьшуш /и хьукам/?
Баккъалла а, шуна цу /жайна/ чохь долуш аш мел хоржург?
Я шуна Тхоьца биъна дуйнаш бу къематде кхаччалц‚ баккъалла а, шайна аш дина хьукам хир долуш?
Хатта цаьрга /хIай Мухьаммад/‚ мила ву царах и чIагIдийриг
Я церан накъостий бу? Схьабалабе цара шайн и накъостий, шаьш бакълуьйш хиллехь
Оцу дийнахь настарш ерзина хир ю‚ уьш кхойкхур бу сужуде   царна могур дац‚
БIаьргаш охьадахна‚ сийсазалла тIейоьжна. Цаьрга сужуде  кхойкхуш дара уьш могуш болуш
Вита Со суо хIара хабар харцдеш волчуьнца. Оха схьалоцур бу уьш кIез-кIеззиг /хIаллакбарца/ царна ца хуучухула
Ас хан лур ю царна. /Церан мекарлонна дуьхьал/ Сан мекарло чIогIа ю-кх
Я ахь цаьрга мах боьху, уьш декхарша базбина болуш?
Я цаьргахь гушдоцург /девзаш Iилма/ ду, цара дIаяздеш?
Собар де хьуо Кхиош-кхобуш волчу хьан Делан хьукамна‚ ма хилалахь чIеран накъостах тера: цо /Деле/ кхийкхира ша /чIеран кийрахь  пашмаллица/ гатвелла волуш
Ша Кхиош-кхобуш волчун ниIмат шех ца кхиънехьара,  иза кхоьссина хир вара /чIеран кийрара/ ара сийсаз а хилла
Ша Кхиош-кхобуш волчо хаьржира иза‚ цо хилийтира иза дикачарах
Цатешнарш кийча бу шайн бIаьргашца хьо хIаллакван шайна хьехам хезначул тIаьхьа‚ цара олу: 'Баккъалла а, иза жинийх ву-кх'
Иза-м  дац массо а Iаламна хьехам бен
Бакъхилла доьжнарг
ХIун ду и бакъхилла доьжнарг?
Стено хаийтина хьоьга /хIай Мухьаммад/‚ хIун ду и бакъхилла доьжнарг?
Самудаша а‚ Iадаша а харцдира тухуш дерг
Амма самудаш а - уьш хIаллакбира /чIогIаллица/ дозанах беллачу мохьаца
Ва амма Iадаш а – ткъа уьш хIаллакбира инзаре нуьцкъалчу тх шилачу мехаца
Цо /нуьцкъалла/ балийтира и  царна ворхI буса а‚ бархI дийнахь а тIеттIа. Хьуна гур бара нах оцу дийнахь /хIаллакбина/ дIасакхиссина‚ даьсса дисна (чохь хора йолу) хурманан диттан гIадаш санна
Цхьа а бухадисар гуй хьуна царна?
Веара ФирIавн‚ цул хьалха мел верг а‚ муътафикаташ а /беара/ къа деш
Цара Iесалла йира шаьш Кхиош-кхобуш волчу Делан элчанна  тIаккха уьш схьалаьцира тх чIогIа долчу схьалацаро
Оха хи дозанах даьлча, дихьира шу лелаш  долчуьнца (кеманца)
Иза хилийтархьама шуна хьехам‚ тидаме долчу лерге тидаме эцийтархьама а
Сур лекхча цхьана лакхарца‚
Латта а дIадихьча‚ лаьмнаш а /айдича/‚ царах аьтта хр бича цхьана атарца -
Оцу дийнахь догр ду данза ца даьлларг (къематде)
Стигал йедар ю‚ оцу дийнахь хир ю иза ледаръяьлла (чг йоцуш),
Маликаш хир ду цуьнан йисташкахула. Хьо Кхиош-кхобуш волчу хьан Делан Iарш хьур ю оцу дийнахь бархIамо шайна  тхула
Оцу дийнахь шу хIоттор ду /кхиэлна/ хьалха‚ цхьа а хьуллеш хуьлу хIума хьулделла хир дац шух
Амма шен жайна шега аьтту (бакъахьара) куьйга делларг‚ цо эр ма ду /чг хазахетта/: 'ХIей‚ схьадуьйла! Деша сан жайна!
Баккъалла а, со моьттуш ма вара /цхьана дийнахь/ сан хьесап суна дуьхьалкхетар дуйла'
Иза хир ву ша реза волчу дахарехь
Лекхачу бешахь
Шен стоьмаш гергахь болуш
/Эр ду цаьрга/: 'ГIоза даа‚ гIоза мала шайна /дуьненан/ дIадаханчу деношкахь шаьш хьалхадаьккхинарг /бахьанехь/ '
Ва амма шен жайна шега аьрру (харцхьара) куьйга делларг‚ цо эр ма ду: 'ЭхI! И сан жайна соьга ма деллехьара!
И сан /чг суна дуьхьал долу/    хьесап хууш ца хиллехьара со
Эх И сан /дуьненахь/ валар хиллехьара тIаьххьара‚ /со юха ден ца веш/
Со кIелхьар ца ваьккхи сан бахамо
ХIаллакхили соьгара сан долахь мел хилларг (сан уьйранаш а, сан хьал а)'
/Делан омра догIур ду/: 'Схьалаца иза! ДIавихка иза!
Тккха жоьжахати чу двига иза
ТIаккха шен яхалла кхузткъе итт дол йолчу зIайнах  вихкина длалла иза'
Баккъалла а, иза вацара сийлахь-воккхачу Делах тешаш
Мискачунна даа хIума дала /кхечарна/ дагадоуьйтуш вацара иза
Вац цунна тахана кхузахь цхьа а доттагI
Даа хIума дац диларш бен
Уьш дуур дац гIалатбевллачара а бен
ХIан-хIа! Ас дуй боу шуна гуш долчуьнца
Шуна гуш доцучуьнца а:
Баккъалла а, иза сийлахьчу элчанан дош ма ду (Делера цо дуьйцуш)
ШаIиран дош ма дац иза‚ кIеззиг ду-кх шу тешаш дерг
Бозбуунчин дош а ма дац иза‚ кIеззиг ду-кх аш ойла еш дерг
Iаламийн Дегара охьадоьссина ду иза (Къуръан)
Цо Тхуна аьллехьара цхьацца (Оха аьлла доцу) дешнаш,
Оха схьалаьцна хир вара иза аьтту (бакъахьара) куьйга‚
ТIаккха хадийна хир бара цуьнан деган пха
Шух цхьа а хир ма вацара цунах иза духатухуш
Баккъалла а, иза (Къуръан) хьехам бу-кх /Делах/ кхоьруш болчарна
Баккъалла а, Тхо хууш ду-кх шух /дин/ харцдеш берш буйла
Баккъалла а, иза (Къуръан) гйг ю-кх цатешачарна. (Цуьнга ийман диллинчарна хир долу ниIматаш гина пошме хир бу керстанаш къематдийнахь)
Баккъалла а, иза хьакъ-бакъдерг ду-кх!
Сийлахь-воккхачу хьуо кхиош-кхобуш волчу хьан Делан цIе хастае! (Массо а вочу сибатех цнве Иза)
Дийхира цхьана доьхучо дужу Iазап
Цатешачарна яц цунна ян дуьхьало
Делера /Iазап/ ду иза‚ Шен /маликашна хьаладовла/ кензаш йолчу
Хьаладовлу маликаш а‚ Са (Джибрил малик) а Иза волчу‚ шен барам /нахана гергахь/ шовзткъе итт эзар шо долчу дийнахь
Ахь собар делахь /хIай Мухьаммад цу керстанаша хьо сийсазаван гIерташ дуьйцуш долчунгахь/ хазчу собарца
Баккъалла а, царна иза (Делан Iазап) гуш ду генахь‚
Тхуна иза гуш ду гергахь
Оцу дийнахь стигал хир ю лалина цIеста санна
Лаьмнаш хир ду /бежнийн тIера схьадаьккхина/ цIока санна
/Оцу дийнахь/ доттагIчо доттагIчух хоттур ма дац /шен бāла совбаларна/
Уьш вовшашна гойтуш хир ма бу /хIетте а хоьттур дац цара вовшех/. Луур ду къинош динчунна оцу дийнахь Iазапах кIелхьарвала шен кIентий дIабелла а‚
Шен зуда а‚ шен ваша а  /дIабелла а/‚
Ша тIелаьцна хилла долу шен тайпа а /дIаделла а/‚
Массо а лаьттахь мел верг а /дIавелла а/,  тIаккха кIелхьарвала /луур дара цунна/
ХIан-хIа! Баккъалла а, иза (жоьжахати) āлу лепа цIе ю
Схьаозор долуш ду цо коьртан чIор
ТIекхойкхур ву цо ша /Дела цхьаъ варх/ юхаваьлларг а‚ /ийманах/ дIаведдарг а,
Гулдийнарг  /дуьненахь даьхни, хьанал-хьарам ца къестош/, тккха и ддиллинарг а /Делан а, нехан а хьакъ д ца луш/
Адам кхоьллина ду /бāла беъча/ собар доцуш, /Делан ниIматашна/ шукур доцуш
Шех цадезарг (пекъаралла, цамгар, кхерам) ттаделча, нуьцкъала собарх волуш (массо а диканах дог дуьллуш),
Шех диканиг ттаделча, нуьцкъала духадетташ /сагIа далар‚ дикачу агIор харж яр а/,
Ламазаш деш берш боцурш,
Шаьш шайн ламазашкахь гуттар болуш
Шайн /хьолехь/ билгала хьакъ долуш
/СагIа/ доьхучунна а‚ шегахь хIумма доцчунна а (сагIа ца доьхучунна а),
Шаьш декхаран де бакъдеш берш,
Шаьш Кхиош-кхобуш волчу шайн Делан Iазапах кхоьруш берш
Баккъалла а, уьш Кхиош-кхобуш волчу церан Делан Iазап тешаме дац /муьлхачу хенахь дан тарло/
Шаьш шайн эвхье меженаш ларъеш берш
Шайн зударий боцучарах а‚ шайн аьтту куьйго доладина зударий боцучарах а. Оцаргахь уьш бехке бац
Цул тIехбевлларш – уьш /Делан/ дозанех бевлларш бу
Шаьш шайна бина тешам а‚ шаьш йина ваIда а кхочушъеш берш,
Шаьш шайн тешаллина тIехь лаьтташ берш,
Шаьш шайн ламазаш Iалашдеш берш -
Уьш /ялсаманин/ бошмашкахь хир бу шайх сийдина
ХIун хилла цатешначарна  -  хьуна хьалха дIасхьауьйдуш болчарна‚
/Хьуна/ аьтту агIорхьа‚ аьрру агIорхьа а тобанаш еш болчу /бусалбанех ца бешаш вовшашка дуьйцуш болчу: хIорш ялсамане гIахь‚ вай царал хьалха гIур ду/?
Лууш вуй - те царах массо а стаг ша ниIматийн ялсамане  вахийта?
ХIан-хIа! Баккъалла а, Оха уьш кхоьллира царна хуучух /тIадамах, курабовла ца оьшура царна/
ХIан-хIа! Ас дуй боу малхбалийн а‚ малхбузийн а Кхиош-кхобучу Делах: баккъалла а, Тхо ницIкъ болуш ду-кх
/Уьш/ хийцабан царал дикачаьрца‚ /цу тIехь/ тхол хьалхавер вац  /цхьа а/
Бита уьш /шайн тиларчохь/ дIасаийдан а‚ ловзан а шайн ваIда йина йолчу /къемат/ денна дуьхьалкхетталц
Оцу дийнахь уьш арабовлур бу кешнаш чуьра сихбевлла, шаьш /хьалха шаьш Iибадат деш хилла болу/ тIулгашна тIе бовдуш санна‚
Шайн бIаьргаш охьатоьхна. Сийсазалла кхуьур ю царах. И де ду-кх царна хир ду аьлла ваIда йина хилларг!
Баккъалла а, Оха вахийтира шен къомана тIе Нухь: 'Кхерам таса хьан къомана цунна тIе лазош долу Iазап дале'‚ аьлла
Цо элира: 'ХIай сан къам! Баккъалла а, со шуна /ваийтина/ билгала волу кхерамча ву-кх:
Далла Iибадат де‚ Цунах кхера‚ суна муьтIахь хила!
/ТIаккха/ Цо гечдийр ду шуна шун къинош‚ тIаьхьатоттур ду шу /Iазап ца деш/ цхьана тоьхначу ханна  Iожалла ткхаччалц. Баккъалла а, Делан Iожалла, ша еъча, тIаьхьатоттур яц‚ шу хууш хиллехь'
Цо (Нухьас ша дукха къахьегначул тIаьхьа, наха дин тIе ца лоцуш, гаттавелча) элира: 'Со Кхиош-кхобуш волу сан Дела‚ баккъалла а, ас кхайкхийра /дин/ сан къоме буса а‚ дийнахь а
Амма сан кхайкхамо уьш /динах/ бовдар бен алсам ца даьккхи
Баккъалла а, ас уьш мел кхайкхи Хьоьга шайна гечдан‚ цара шайн пIелгаш шайн лергий чудуьхкара /сан кхайкхар шайна ца хазийтархьама/‚ шайн бедаршца шайн кортош хьулдора /ца хазийтархьама/‚ уьш чIагIбелира /шайн къиной тIехь/‚ курабевлира курабовларца
ТIаккха ас цаьрга кхайкхира чIогIа (ца кхоьруш, аз айдина)
ТIаккха, баккъалла а, ас цаьрга кхайкхира гучахь, ас кхайкхира цаьрга къайлаха
Ас элира: 'Гечдар деха шаьш кхиош-кхобуш волчу Деле‚ баккъалла а, Иза хилла дукха гечдийриг
Цо стигал йоуьйтур ю шуна алсам /догIица/
Цо гIодийр ду шуна хьолаца‚ кIенташца‚ хуьлуьйтур ю шуна бошмаш‚ хуьлуьйтур ду шуна хиш-татолаш
Шуна хIун хилла? ХIунда дог ца доху аш Деле /Иза/ лийрарца?
Цо кхоьллина шу даржаца (хьалха тIадам‚ тIаккха детина цIи хуьлуш‚ тIаккха  тхк (даьIахк) хуьлуш‚ тIаккха цунна тIе жижиг латош…)
Шуна ца го‚ муха кхоьллира Дала тIеттIа ворхI стигал?
Цо хилийтира бутт царна чохь нур хилла‚ Цо хилийтира малх чиркх хилла
Дала шу схьадалийтира лаьттах орамат /санна кхуьуш/. (Āдам лаьттах кхоьллира)
ТIаккха Цо шу юха дIадерзор ду цуьнга (лаьтте)‚ арадохур ду /лаьтта чуьра/ арадахарца /къематдийнахь/
Дала хилийтина шуна латта, /дIабаржина/ куз санна
Шу цунна тIехула лелийтархьама,  шайна шуьйра некъаш луьйцуш'
Нухьас элира: 'Со кхиош-кхобуш волу сан Дела‚ баккъалла а, цара суна Iесалла йи‚ уьш тIаьхьахIоьтти шен бахамо а‚ шен доьзало а шайна эшалла бен сов ца яьккхинчунна
Цара йи тIех йоккха мекарло:
Цара элира: 'Ма биталаш шайн делий а‚ ма виталаш Вадда а‚ СуваI а‚ ЯгIус а‚ ЯIукъ а‚ Наср а!'
/Нухьас доIа дира/: 'Цара тилира дукханаш‚ зуламхой сов ма бахалахь тиларций бен'
Шайна гIалатех (къинойх) уьш хи чу бахийтира‚ тIаккха цIерга бахийтира‚ царна ца карийра Дела воцург гIоьнчий
Нухьас элира: 'Со кхиош-кхобуш волу сан Дела‚ Ахь ма виталахь лаьтта тIехь цатешачарах цхьа а цIа чохь вехаш верг
Баккъалла а, Ахь уьш битахь, цара Хьан леш тилор бу‚ цара дуьненавоккхур вац къинош деш верг‚ тIех ца тешаш верг  бен
Со кхиош-кхобуш волу сан Дела‚ Ахь гечделахь суна а‚ сан денна-нанна а‚ муъмин хилла сан цIа чу ваьллачунна а‚ муъмин божаршна а‚ муъмин зударшна а‚ Ахь сов ма бахалахь зуламхой хIаллакбарций бен!'
Ахь āла: 'Соьга вехьеца хаийтина: 'ЛадуьйгIира /Къуръане/ жинийн цхьана тобано‚ тIаккха цара элира: 'Баккъалла а, тхуна хезира цхьа тамаше дешар !
Цо (Къуръано) нисво нийсачу новкъа‚ тхо цунах тийшира‚ оха лацанне а лоцур вац тхаш кхиош-кхобуш волчу Делаца цхьа а накъост
Баккъалла а, лакхадели тхо кхиош-кхобуш волчу Делан возалла  ца леци Цо зуда-накъост а‚ доьзалхо а
Баккъалла а, хили тхан Iовдалниг олуш Далла тIехь кIорггера харцдерг
Тхуна моьттура цкъа а эр дац адамо а‚ жино а Далла тIехь харцдерг
Адамийн цхьа божарий бара ларлуш жинийн божаршца (цаьргара гIо луьйцуш)  цара совбехира уьш тиларца (Делан дозанех бовларца)
Баккъалла а, царна моьттура шуна моьттуш хилларг: 'Цкъа а Дала цхьа а денвийр вац'‚ аьлла
/Жинаша элира/: 'Тхо хьакхаделира стиглах‚ тхуна иза карийра нуьцIкъалчу гIаролех‚ цIе тухучу седарчех юьззина
Тхо хилира цигахь охьахууш ладогIаран охьахаарна. ЛадугIуш волчунна хIинца карор шена кIело йина Iеш болу цIе туху седа
Тхуна хаац‚ вониг лууш ду лаьттахь болчарна я уьш Кхиош-кхобуш волу Дела царна нийса некъ лууш ву
Тхох диканаш а ду‚ тхох уьш доцурш а ду‚ тхо хилира тайп-тайпана некъенаш
Тхуна хиира: тхуна цкъа а ницкъ кхочур бац Дела (-н омрах довла) лаьттахь а‚ тхуна цкъа а ницкъ кхочур бац девдана кIелхьардовла а
Тхуна нийса некъ (Къуръан) хезча‚ тхо Цунах (Делах) тийшира. Ша кхиош-кхобуш волчу шен Делах тешаш верг  кхоьрур вац шен мела эшарх а‚ зулам хиларх а /къа сов даьлла/
Баккъалла а, тхох /Далла/ муьтхь дерш а ду‚ тхох /бакъдолчух/ дIадирзинарш а ду. Ткъа шаьш /Далла/ муьтхь хилларш  дикачунна тIе /нийсачу новкъа/ нисбелла
Амма бакъболчу некъах дIабирзинарш  царах хили жоьжахатина ягориг'
Уьш нисбеллехьара /исламан/ новкъа, Оха малор дара царна шортта хи (оьшучу хенахь шортта догIа дойтур дара Оха царна)‚
Цуьнца уьш зерхьама. Ша кхиош-кхобуш волу шен Дела хьехорах дIавоьрзуш верг - Цо вохуьйтур ву и  лан хала долчу Iазапа чу
Баккъалла а, маьждигаш Делан ду  аш ма кхайкха Делаца цхьа а!
Баккъалла а, Делан лай (Мухьаммад) дхIоьттича Цуьнга кхойкхуш, уьш (бусалба джинаш) дисира тIеттIа цунна тIе гулделла /ладогIа лууш/
Ахь āла /цу керстанашка, хIай Мухьаммад/: 'Баккъалла а, ас кхойкху со кхиош-кхобуш волчу сан Деле‚ Цуьнца цхьа а накъост ца лоцу ас'
Ахь āла: 'Баккъалла а, со вац сан долахь шуна зен долуш‚ нийса некъ болуш а'
Ахь āла: 'Баккъалла а, со Делах ларор вац цхьаммо а‚ суна карор яц Иза воцург вадан меттиг
Делера дерг а‚ Цуьнан элчаналлин дерг а дIакхачор бен /нахе дац суна тIехь/. Далла а‚ Цуьнан элчанна а Iесалла еш верг  баккъалла а, цунна жоьжахатин цIе хир ю‚ уьш цу чохь гуттар лаьтташ
Шайна хир ду аьлла ваIда йинарг галц  тIаккха хуур ду царна‚ мила ву вуно ледар гIоьнчий хиларца‚ вуно кIеззиг ницкъ хиларца
Ахь āла: 'Суна хаац‚ герга ду и шуна хир ду аьлла ваIда йинарг я со кхиош-кхобуш волчу сан Дала цунна хан тоьхна‚
Къайле хуург /ву Иза/‚ Цо ца кхиаво Шен къайленна тIе цхьа а
/Ша Далла/ реза хилла элча воцург. Тккха, баккъалла а, Цо лоьлуьйту элчанна   хьалхахула а‚ тIехьахула а  /иза джинех а, шайтнан васвасаллах а Iалашвеш маликийн/ тергаме тоба
Шена хаийтан цара (элчанаша) дIакхачийна дуйла шаьш кхиош-кхобуш волчу шайн Делан элчаналла. Цаьргахь дерг кхоччуш хууш ву Иза‚ хIор хIума дагарйина Цо барамца'
ХIай /бедарх/ дIахьаьрчинарг!
ГIатта буса‚ цхьа кIеззиг /буьйса/ йите /хьайна садаIа/
Цуьнан ах /йите/‚ я цунах цхьа кIеззиг эшае
Я тIетоха цунна. Къуръан деша (меллаша, хазчу) дешарца
Оха дуьхьалтухур ду хьуна деза дош
Баккъалла а, буьйсанан хан еза ю (ламаз дечунна)‚ вуно билгал ю дашца
Боккъалла а, хьуна /дан/ дийнахь дехха гIуллакхаш ду (Къуръан деша мукъа ца волу хьо)
Хьехае хьуо Кхиош-кхобуш волчу /Делан/ цIе. /Дуьненан гIуллакхех/ хада Цунна (Дала) Iибадат дарца, (дог цIена) хадарца
Малхбалин а‚ малхбузен а Кхиош-кхобург ву Иза‚ вац кхин дела Иза воцург‚ лаца Цунах /хьайна/ векал (тIетовжа гIоьнча)
Собар де цара (Маккан керастанаша) олучунна тIехь‚ бита уьш хазчу кепара. /Дукха бехкаш ца бохуш, цатам ца беш/
Вита Со а‚ и шайгахь ниIматаш долу /дин/ харцдеш берш а‚ собар де цаьрца цхьа кIеззиг
Баккъалла а, Тхоьгахь буржолаш а ю‚ /жоьжахатин/ цIе а ю
Лага чохь дуьсур долу даар а ду‚ лазош долу Iазап а ду
Оцу /къемат/дийнахь латта а‚ лаьмнаш а дегалур ду‚ лаьмнех хир бу Iенаш болу гмаран барз
Баккъалла а, Оха ваийтина шуьга элча /Мухьаммад/ шуна тIехь теш хилла‚ Оха ФирIавне а элча /Муса/ вахийтарх терра
ФирIавн Iеса хилира элчанна  тIаккха Оха иза схьалецира чIогIачу схьалацарца
Шу муха ца кхоьру /хIай къурайшан тоба/, аш керстаналла дича, ша бераш къеж бийр болчу дийнах?
Стигал этIар ю /оцу дийнан ирчаллах/. Цуьнан (Делан) ваIда кхочушхилла
Баккъалла а, хIара хьехам бу. Шена луучо шен Кхиош-кхобучуьнга некъ схьалоцур бу /цунах/
Баккъалла а, хьан Кхиош-кхобучунна хууш ду хьо буьйсан кха дèкъан шина дèкъал кIеззиг йолчу заманчохь гIеттина /Шена Iамал еш/ вуйла‚ цуьнан ах заманчохь‚ кха дèкъан цхьа дáкъа заманчохь а‚ хьоьца болчарах цхьа тоба ю /иштта буса гIеттина Iамал еш  иза а хаьа Далла/. Дáла барам бийна буьйсан а‚ дийнан а. Цунна хии шуна /ерриг буьйса я цунах дукхаерг Iибадат дарца денйан/ могур доций, /хIинца/ гечдина Цо шуна – деша Къуръанах шайна атта дерг /буса/. Цунна (Далла) хии‚ шух хир ву цомгушниг‚ кхиберш лаьттахула бевлла лелаш бу Делан ниIмат лоьхуш (шайна рицкъ тардеш)‚ /цхьа/ кхиберш Делан новкъахь тIом беш бу - деша цунах (Къуръанах) шайна атта дерг. ХIоттаде ламаз‚ дло закат‚ аш дло Далла хаза декхар /юхалург/. Аш шайна хьалхадаьккхина диканиг шуна иза карор ду Далла гергахь диканиг а‚ сийлахь-еза ял а хилла. Деле гечдар дēха. Баккъалла а, Дела гечдийриг а ву‚ къинхетаме верг а ву
ХIай /бедарх/ дIахьаьрчинарг!
ХьалагIатта‚ кхерам таса!
Хьуо Кхиош-кхобург воккхаве!
Хьан бедар цIанъе!
Боьху хIуманаш дIатаса!
Ма ло хIума хьайна /цунах/ алссам тIекхиар лоьхуш
Хьо Кхиош-кхобучун /гIуллакхна/ собаре хила
Сур лекхначу хенахь (шолгIа локху сур)
Иза оцу дийнахь хала де ду
/Делах/ тешаш боцучарна атта доцуш
Вита Со а и Ас кхоьллинарг а тхаьш
Ас хилийтира цунна шортта даьхни а‚
КIентий а, шаьш цуьнца цхьана /гуттар/ лаьтташ
Ас аьтто бира цунна /хаза/ аьтто барца
ТIаккха а лиира цунна Ас совдаккха /шен хьал/
ХIан-хIа! Баккъалла а, иза хилира Тхан аяташна дуьхьал
Ас тIеюьллур ю цунна ирхо (Iазапан мохь)
Баккъалла а, цо ойла йора‚ хьесап а дора
ХIаллакхиларг! Муха дора цо хьесап?
ТIаккха а хIаллакхиларг! Муха дора цо хьесап?
ТIаккха иза хьежира
ТIаккха юьхь хабийра‚ вусавелира
ТIаккха иза юхваьлира /Къуръанах/‚ куравелира
Цо элира: 'ХIара деккъа бозбуунчалла ду /хьалха дуьйна/ схьадогIуш долу
ХIара деккъа адаман дош ду'
Ас вагор ву иза сакъаран /жоьжахати/ чохь
Хьан хаийтина хьуна‚ хIун ю и сакъар?
Буха а ца вуьту цо‚ дIа а ца тосу,
Гучуйолу и адамна /геннара цуьнан юьхь Iаржаеш/
Цунна тIехIоьттина ткъеяссина /малик/ ду
Жоьжахатина тIехIоьттина берш Оха маликаш бен ца хилийтина. Церан дагардар ца хилийтина Оха деккъа цатешачарна питнина бен а‚ жайнан охIлана и бакъ дуйла хаийтархьама а‚ /Делах/ тешаш берш ийманца совбахархьама а‚ шеко ца яйтархьама жайнан охIлане а‚ муъмин нахе а; шайн дегнашкахь цамгар йолчаьрга а‚ цатешачаьрга а алийтархьама: 'ХIун лиъна-техьа Далла хIокхунца‚ масал а далийна?' Иштта тилавала вуьту Дала Шена луург‚ нисво Шена луург. Хьо Кхиош-кхобучун эскар хуур дац Цунна Шена бен. Иза беккъа хьехам бу-кх адамашна
ХIан-хIа! Баттаца дуй боу Ас!
Буьйсанца дуй боу и тIаьхьаяханчу хенахь
Сатасарца дуй боу и гучудаьллачу хенахь
Баккъалла а, иза (сакъар олу жоьжахати) уггар яккхичарах цхьаъ ю!
Кхерамча адамашна /ю иза/
Шух шен луучунна /диканна/ хьалхавала а‚ /вочунна/ тIаьхьависа а
Массо а са ша карадинчуьнца закъалт ду
Аьтту куьйган дай боцурш
Уьш /бошмашкахь/ вовшашка хоьттуш хир бу
Къинош диначарах:
Хьан дигина шу сакъара чу?'
Цара элира: 'Тхо ца хилира ламазаш дечарах,
Тхо ца хилира мискачарна хIума даош
Даьсса хабарш дуьйцучаьрца /даьсса/ хабар дуьйцуш хилира тхо‚
Бекхаман де харцдеш хилира тхо
Тхайга бакъдерг далц'
Пайда бийр бац царна шапаIат дечеран   шапаIато
ХIун ду царна уьш хьехамах дIаберза?
Шаьш акхаяьлла вираш санна‚
/Кхераелла/ йовдуш ломах?
ХIаъ, царах массо а ву лууш шега лойла схьадиллина жайнаш
ХIан-хIа‚ уьш ца кхоьру эхартах
ХIан-хIа! Баккъалла а, иза /Къуръан/ хьехам бу,
Шена /нисвала/ луучо тлоцур бу и
Далла лаахь бен цара тлоцур-м бац. Иза ву /Шех/ кхеран охIла‚ Иза ву /Ша/ гечдаран охIла
ХIан-хIа! Дуй боу Ас къематденца
ХIан-хIа! Дуй боу Ас дукха бехкаш бохучу сица
Адамна моьтту-те Оха янне гулйийр яц шен даьIахкаш?
ХIаъ! Ницкъ болуш ду /Тхо/ цуьнан пIелгаш /гулдина‚ вовшахтоьхна/ дIанисдан
ХIаъ‚ луу адамна къинош дан /и къематде харцдарца/ шен хьалха /йисинчу заманчохь/
Хотту цо /къинош динчу керста адамо, ца вешаш/: 'Маца хир ду и къематде?'
БIаьрса /хьере хилла/ дIатохаделча
Бутт лаьцича /шен нур дIадихьна‚ бода хилча/
Малх а‚ бутт а вовшахтоьхча
Эр ду адамо оцу /къемат/дийнахь: 'Мичахь ю дIавадан меттиг?'
ХIан-хIа! ДIавадан меттиг ма яц!
Хьуо Кхиош-кхобучунна тIе ю оцу дийнахь дIанисвалан меттиг
ДIадуьйцур ду оцу дийнахь адаме цо хьалхадаьккхинарг а‚ цо тIаьхьатаьттинарг а
ХIаъ‚ тIаккха адам ша шена тIехь теш хир ду-кх (массо а межено тешалла дийр ду ша диначунна тIехь)
Шен бехказлонаш цо мел ялича а /къобалйийр яц уьш/
Хьан мотт ма хьавзабе /Джабраил малико хьайга Къуръанан аяташ доьшучу хенахь/ цуьнца сих валархьама /хьайна дагахь цадисаран кхоьруш, хIай Мухьаммад/
Баккъалла а, Тхуна тIехь ду иза гулдар а /хьан дагчохь/‚ иза дешийтар а /хьан маттаца/
Оха иза доьшуш, тIаьхьахIотта цуьнан дешарна
ТIаккха Тхуна тIехь ду иза билгалдаккхар а
ХIаъ! Шу ма дезаш ду сиханиг
Аш /дтесна/ дуьтуш ма ду тIаьхьарниг (эхарт)
Цхьа яххьаш хир ю оцу дийнахь екхаелла‚
Шаьш Кхиош-кхобучуьнга хьоьжуш
Цхьа /кхин/ яххьаш хир ю оцу дийнахь мархаелла
Шайна тIехь боккха ницкъ бина хьуна хеталуш
ХIан-хIа! /Са озина доккхуш/ и логе кхаьчча, /цо сауьйзуш/,
Эр ду /цуьнан гергарчара/: 'Хьан тавийр вара /хра/?'
Хуур ду /адамна/ хIара /дуьненах/ дIакъастар дуйла
/Сауьйзуш ветталуш/ ност ностарх кхетар ю
Хьуо Кхиош-кхобучуьнга хир ду оцу дийнахь /нах/ дIалахкар /шаьш йинчу Iамалах бекхам эцан/
Бакъ ца дора / керста адамо хIара дин/‚ ламаз а ца дора
Амма харцдора /Къуръан/‚ юхавелира /ийманах/
ТIаккха шен доьзална тIе воьдура кураволуш
Ма бāла бу хьуна‚ ма бāла бу!
ТIаккха ма бāла бу хьуна‚ ма бāла бу!
Моьттуш ду-те адамна ша эрна дуьтур ду /дендина барт ца хоттуш /?
Иза (адам) дацара ткъа /хилла/ тIадамах (зудчунна чу кхоьссинчу стеган хих)?
ТIаккха дукъаделла ц хилира цунах. ТIаккха Цо кхоьллира /цунах адам/‚ нисвира иза /шен меженашца/
ТIаккха цунах Цо хилийтира шиъ: боьрша стаг а‚ зуда а
Ткъа И /Дела, Ша цу кепара тамаше хманаш кхоьллинарг/ ницкъ кхочуш вац белларш денбан? /Ву, делора!/
Еара май  адамна тIе заманан цхьа киртиг, и ша хьехон хIума а йоцуш
Баккъалла а, Оха кхоьллира адам ийначу тIадамах‚ Оха иза зуьйш ву /тIе декхарш дихкарца‚ бāланаш кхиссарца/. ТIаккха хилийтира иза хозуш а‚ гуш а
Баккъалла а, Оха иза нисвира новкъа: я цо баркалла олуш‚ я керстадеш
Баккъалла а, Оха кечйина цатешачарна зIайнаш а‚ буржолаш а‚/жоьжахатин/ цIе а
Баккъалла /Дала бохург деш/ дика хиллачара мер ду када чуьра /хаза маларш/ шех кафур (хаза хьожа йогIу хIума) тоьхна долу
Шовданан хи муьйлур ду Делан леша‚ шаьш и схьадоккхуш /шайна луучахь/ шортта схьадаккхарций
Уьш кхочушдеш бу /Далла Iибадат дан/ делла дош‚ уьш кхоьруш бу /къемат/ дийнах‚ шен вон чIогIа даьржина хиллачу
Цара дао даар, шайна деззашехь, мискачунна а‚ боберана а‚ йийсарна а,
/Шаьш олуш/: 'Оха дао шуна Делан юьхьана (Делан дуьхьа)‚ тхуна ца оьшу шуьгара бекхам а‚ баркалла а
Баккъалла а, тхо кхоьру тхан Кхиош-кхобучуьнгара яххьаш чIогIа хебар йолчу дийнах'
Дала ларийра уьш оцу дийнан вонах‚ диллира /церан яьххьаш т/ бослепар а‚ хазахетар а
Бекхам бира царна шаьш /Далла ечу Iамална тIехь/ собар дарна бешций‚ дариций
Цигахь уьш Iийр бу маьнганий тIетевжина. Царна гур бац цигахь малх а‚ шело а‚
Гергахь хир ду царна /цу бешан/ IиндагIа‚ охьакхевдина хир бу цуьнан стоьмаш охьакхавдарах (аьтто хуьлуш шаьш бāха ира хIоьттина волчунна а‚ охьа хиъна волчунна а‚ вижна волчунна а)
Царна тIехьийзор бу датон пхьегIаца‚ чохь са гучу кадаца /кегий нах/
Датон чохь са гучу кадаца (оцу тIехьийзачара хьуна мала бегIийла йолчу кепара малар) дIалуш
Цигахь малор бу чагIаран кад‚ шех занжабил тоьхна болу
Цигахь /малор ду/ шовда‚ шех салсабиль олу
Царна тIехьийзар бу къан ца лун кегирхой‚ хьуна уьш гича, дIасадаржина луълуъ ду моьттуш
Хьо хьежначу хенахь‚ цигахь хьуна гур ду ниIматаш а‚ доккха /чакхе йоцуш/ мулк (ниIмат, Дала хьуна делла долу)
Царна тIедуьйхина хир ду дуьткъачу баьццара дарин духар а‚ стоммачу дарин духар а‚ уьш хазбина хир бу датон чIагаршца‚ уьш Кхиош-кхобучо царна малор ду цIена малар а
Баккъалла а, хIара хили шуна бекхамна /аш йина дика Iамалш бахьанехь/‚ шун /дуьненахь/ къахьегар хили /хнца/ баркалле'
Баккъалла а, Оха доссора хьоьга Къуръан /кIез-кIеззиг/ доссорца
Хьо собаре хила хьуо Кхиош-кхобучун хьукамна‚ хьо муьтIахь ма хила царах къинош дечунна а‚ /дин/ керста дечунна
Ахь хьехае хьуо Кхиош-кхобучун цIе Iуьйранна а‚ суьйрана а.(Ламазаш де, Iибадат де Далла)
Буьйсанах а /цхьана декъехь/ сужуд де Цунна‚ тасбахь а де Цунна еххачу буьйсана. (Буьйса денъе Далла Iибадат дарца)
Баккъалла а, хIорш дукхадезаш бу сиха чекхдаьр дерг (дуьне)‚ дуьту шайна тIехьахь деза (хала) де  /къематде/
Оха кхоьллина уьш‚ чIагIйина церан меженаш. Тхуна лиъча, Оха /уьш/ хийцор бара царах терачаьрца хийцорца
Баккъалла а, хIара хьехам бу‚ шена луучо тлаьцна /иза/ ша Кхиош-кхобучуьнга некъ бина
Шуна луур дац Далла лаахь бен. Баккъалла а, Дела хили хууш верг а‚ хьукам /нийса/ деш верг а
Цо вохуьйту Шена луург Шен къинхетамна чу. Ткъа зуламхой  царна Цо кечдина лазош долу Iазап
ТIеттIа дохуьйтучу мехашца /дуй боу Ас/‚
Нуьцкъала хьоькхучу мехашца /дуй боу Ас/‚
/ДогIа/ даржочу мехашца /дуй боу Ас/‚ /я догIа даийта мархаш лохкучу маликех/,
/Бакъдерг харцдолчух‚ хьаналдерг хьарамдолчух/ къасточу /маликашца/ дуй боу Ас‚
Хьехам /пайхамаршка/ дIалуш долчу /маликашца/ /дуй боу Ас/‚
/Далла наха/ бехк ца биллитарна /шайга элчанаш ца баийтира‚ аьлла/‚ /Делера/ кхерам тасарца а /доуьйту и вехьеш/:
Баккъалла а, шуна ваIда йинарг хилаза ца долу /и къематде догр ду:/
Седарчий дIадайинчу хенахь‚
Стигал единчу хенахь‚
Лаьмнаш нисдина дIасадаьржинчу хенахь‚
Элчанаш /гулбан тешалла дан/ хан тоьхначу хенахь
Муьлхачу денна тIаьхьатаьттина /элчанийн тешалла/?
Къастаман денна!
Стено хаийтина хьоьга /хIай Мухьаммад/‚ хIун ду и къастаман де?
Боккха бāла бу оцу дийнахь /дин/ харцдечарна
Оха хIаллак ца бина хьалха хилларш?
ТIаккха царна тIаьхьабохуьйтур бу Оха тIаьхьахилларш
Иштта /таар/ до Оха къинош леточарна
Боккха бāла бу оцу дийнахь /дин/ харцдечарна
Оха ца кхоьллина шу хIумма йоцчу хих?
Тккха Оха дIа ма нисдира иза чIогIачу меттигехь
Цхьа билгала хан тIекхаччалц
Оха дIанисдира‚ дика дIанисдийраш а ду /Тхо/
Боккха бāла бу оцу дийнахь /дин/ харцдечарна
Оха ца хилийтира латта /шуна/ дIатардала меттиг хила,
Дийна болчарна а‚ беллачарна а?
Оха хилийтира цунна (латтана) тIехь лекха лаьмнаш‚ шуна малора теза хи (хаза чам болу, дегна томе долу хи)
Боккха бāла бу оцу дийнахь /дин/ харцдечарна
/Эр ду маликаша/: 'ДIагIо /хIинца/ шаьш ша харцдеш хиллачунна (жоьжахатин Iазапна) тIе!
ДIагIо шен кхо дāкъа долчу IиндагIе!'
IиндагIа а хир дац /цунах/‚ цIерах а ларор дац цо
Баккъалла а, цо суйнаш кхуьссур ду, гIаланаш санна (даккхий)‚
Шаьш можа эмкалш санна
Боккха бāла бу оцу дийнахь /дин/ харцдечарна!
Иза де ду  уьш бист хир бац
Царна пурба лур дац тIаккха цара бехказлонаш ян
Боккха бāла бу оцу дийнахь /дин/ харцдечарна!
Иза къастаман де ду. Оха гулдийр ду шу а‚ хьалхарнаш а
Шайна цхьа мекарло хиллехь‚ йе Суна /шайн/ мекарло!
Боккха бāла бу оцу дийнахь /дин/ харцдечарна!
Баккъалла а, /Делах/ кхоьруш берш  уьш хир бу IиндагIехь а‚ шовданашкахь а‚
Шайна безначу стоьмашкахь а
ГIоза даа‚ гIоза мала шаьш Iамал йина ма хилла!
Оха иштта бекхам бо дикачарна!
Боккха бāла бу оцу дийнахь /дин/ харцдечарна!
Даа‚ кIеззиг пайда эца /дуьненахь/: баккъалла а, шу къинош динарш ду-кх!
Боккха бāла бу оцу дийнахь /дин/ харцдечарна!
Цаьрга элча: 'Гора гIо /ламаз де/!'  уьш гора ца гIора
Боккха бāла бу оцу дийнахь /дин/ харцдечарна!
Муьлхачу дийцарах цул тIаьхьа уьш тешар бу?
Стенах /лаьцна/ вовшашка хоьтту цара?
Сийлахь-доккхачу хабарх!
Шаьш цу чохь хилпало йолуш долчу
ХIан-хIа! ТIаьхьа хуур ду царна!
ТIаккха а  хIан-хIа! ТIаьхьа хуур ду царна!
Оха ца дина латта мотт хилла ?
Лаьмнаш хьостамий хилла?
Оха кхоьллина шу шиш (боьрша а‚ сте а)
Оха хилийтина шун наб садаIар хилла
Оха хилийтина буьйса духар хилла
Оха хилийтина де дахар хилла /шайн хьашташ кхочушдан/
Оха йоьга шуна тIехула ворхI чIогIа /стигал/‚
Оха бина тх лепаш чиркх (малх)
Оха даийтина Iовдаш йолчу мархийн юккъера дуттуш долу хи (догIа)
Цуьнца Оха схьабаккхархьама буьртиг а‚ орамат а‚
Луьста бошмаш а
Баккъалла а, къастаман де хилла хан тоьхна
Оцу дийнахь сур локхур ю  шу догIур ду тобанашца
ДIаеллира стигал  цунах хилира неIарш
ДIадихьира лаьмнаш  /царах/ дисира шаьш хилла сурт
Баккъалла а, жоьжахати хилира кIелонна йоьгIна (керстанаш чубаре хьоьжуш)‚
/Делан дозанех/ тIехбевлачарна чугIойла хилла
Лаьттар бу уьш цу чохь дуккха хенашкахь
Iовшур дац цара цу чохь шело а‚ малар а
Лалийна хи а‚ наткъарш бен
/Царна/ нийсса богIуш бекхам бу /иза/
Баккъалла а, уьш хилира дог ца дохуш /шаьш динчун/ хьесапе
Цара харцдора Тхан аяташ тх харцдарца
Массо а хIума дIатергалдина Оха жайнаца!
Iовша шайна! Совдоккхур дац Оха шуна Iазап бен
Баккъалла а, /Делах/ кхоьручарна тола меттиг ма ю /ялсамани чохь/
Бошмаш а‚ кемсаш а /ю царна/
/Царна/ некхий гоьрга долу‚ шерашца цхьанийса болу мехкарий /хир бу/
Буьззина /маларан/ кад а /хир бу/
Царна хозур дац цу чохь даьсса хабар а‚ харцдерг а
Бекхам бу /иза/ хьо Кхиош-кхобучуьнгара‚ совгIат а‚ хьесап а /Цуьнгара/ хилла,
Стигланийн а‚ лаьттан а царна юккъехь мел долчун а Кхиош-кхобучуьнгара,  Ша сов къинхетаме волчуьнгара. Цуьнгара хабар дийцаран доладийр дац цара
Оцу дийнахь дхIуттур ду Са а‚ маликаш а могIица. Вист хир вац шена Сов Къинхетаме волчо пурба делларг бен  цо а эр ду бакъдерг
Иза хьакъ-бакъ долу де ду. Шена лиъначо схьалаьцна шен Кхиош-кхобучуьнга дIаверзаран некъ
Баккъалла а, Оха кхерам тесна шуна гергахь долчу Iазапца  оцу дийнахь адам хьожур ду шен шина куьйго хьалхадаьккхинчуьнга‚ эр ду керстано: 'Декъаза ваьлла со‚ сох хиллехьара поппар   /-ан чан/!'
Шаьш нуьцкъала /керстанийн синош/ схьадохучу /маликех/ дуй боу Ас,
Шаьш жигара /муъмин нехан синош/ схьаоьцучу /маликех/ дуй боу Ас,
Нека дечарах, нека дарца а, дуй боу Ас,
Сихлуш долчарах, сихдаларца, дуй боу Ас,
/Делан/ омра шен-шен метта дIадоькъучарах /маликех/ а дуй боу Ас:
Оцу дийнахь /Iалам/ эгор ду эгочо
Цунна тIаьххьо хир ду тIаьхьадогIург
Дегнаш оцу дийнахь /кхераделла/ детталур ду
Церан хьежар /шайн ирча хьал гучудаьлча, сийсазадаьлла/ охьатаьа  хир ду
Олура цара /дуьненахь болуш, ца бешаш/: 'Вай юхадерзор ду вай схьадаьллачу /дахаре/
Вайх хиллачул тIаьхьа яхкаелла даьIахкаш?'
Олура цара: 'Иза хIета пайдабоцу юхадерзар ма ду'
Баккъалла а, иза беккъа цхьа мохь хир бу. (Исрафил малико сур лакхар.)
Уьш берриге а /денбина/ латта тIехь хир бу
Хьоьга деъний /хIай Мухьаммад/ Мусан хабар?
Цуьнга кхайкхира иза Кхиош-кхобучо ТIува цIе йолчу езачу атагIахь:
Хьада ФирIавна тIе гIо‚ иза тIехваьлла /Делан дозанех/
Ахь āла /цуьнга/: 'Хьо /ширках/ цIанвала дагахь вуй?
Ас нисвийр ву хьо Кхиош-кхобучунна тIе‚ тIаккха кхоьрур ву хьо'. ('Хир ву хьо дика Iамал ечарах.')
Цо (Мусас) гайтира цуьнга доккха делил (муIжизат‚ бозбуунчалла)
Харцдира /иза ФирIавнас/‚ Iеса велира иза
ТIаккха юхавелира, сихвелла
Цо гулбира /бозбуунчаш а‚ шен бIо а/‚ кхайкхира‚
Тккха цо элира: 'Со ву вуно лекха волу шу кхиош-кхобуш волу /шун дела/!'
Дала схьалецира иза тIаьххьара /дош бахьанехь/ таIзарций‚ хьалха аьлла /дош бахьанехь/ таIзарций
Баккъалла а, цу чохь хьехам ма бу /Делах/ кхоьруш волчунна
Шу дара хала /Цунна/ кхолла я стигал яра? Цо хттийна иза!
Цо айбира цуьнан тхов‚ тIаккха нисйира /цхьа а гуш ьрг доцуш/
Бодане йира цуьнан буьйса‚ схьадаьккхира сатасар
Латта цул тIаьхьа даржийра Цо
Схьадаьккхира цунах хи а‚ дожийлаш а
Лаьмнаш дуьйгра Цо /латта тIехь/
Шуна а пайда болуш‚ шун бежнашна а
Боккха бāла беъча,
Оцу дийнахь адамна дагадогIур ду ша къахьегнарг
Гучуйоккхур ю жоьжахати гучунна
Амма тIехваьлларг /Делан дозанех/‚
/Эхартал/дуьненан дахар хаьржинарг
Жоьжахати хир ю цуьнан чугIойла
Амма ша Кхиош-кхобучунна хьалха хIотта кхоьруш хилларг‚ шен дезачух (дуьненан марзонах) шен са а духатоьхнарг
Ялсамани хир ю цуьнан чугIойла
Хьоьга хоьтту цара /хIай Мухьаммад, ца бешаш/ сахьтах‚ маца хир ду иза хIоттар‚ бохуш‚
Хьуна мичара ду и хьехадан?
Хьо Кхиош-кхобучуьнга ю цуьнан чакхе!
Баккъалла а, хьо кхерамча ву цунах кхоьруш волчунна
Уьш иза шайна гуш долчу дийнахь хир бу шаьш /дуьненахь/ цхьа суьйре я цхьа Iуьйре бен ца яьккхинарш санна
Юьхь хабийна дIавирзи
Шена тIе бIаьргашбоцург вогIу‚ аьлла
Стено хоуьйту хьоьга‚ иза-м цIанвала а мегий?
Я хьехам тлоцур бу  цу хьехамо цунна пайда бийр бу
Амма хьал долуш верг
Хьо цунна тIе чIогIа воьрзу
Хьуна тIехь ма дац /къа/,  иза цIан ца велчи а
Амма хьуна тIе веъча,  сихвелла
И ша /Делах/ кхоьруш верг
Ахь иза тергал а ца во
ХIан-хIа! /Ма леладе иза/ баккъалла а, иза (Къуръан)  хьехам бу!
Шена луучо и тлоцу
Сийлахь долчу жайнашкахь бу иза (Лавхь  махьфуза чохь)
Шаьш айдина хилла долчу /Далла гергахь/‚ цIандина хилла долчу /жайнашкахь/‚
/Делан а, Цуьнан элчанийн а юккъехь/ элчанаш хилла долчу маликийн куьйгашца /яздина долчу/‚
/Далла гергахь/ сийлахь долчу, /Делах кхоьруш/ дика малш еш долчу /маликийн куьйгашца/
ХIаллакхили адам! Стено керстаналла дайтина цуьнга?
Муьлхачу хIуманах Цо (Дала) ша кхоьллина /хаий цунна/?
ТIадамах кхоьллина Цо иза‚ тIаккха Цо цунна /массо а хIуманца/ барам бина
ТIаккха Цо цунна некъ атта бина
ТIаккха Цо иза валийтина‚ каш чувиллийтина
ТIаккха, Шена ма лиънехь, Цо иза денвийр ву /къематдийнахь/
ХIан-хIа! Цо (адамо) ма кхочуш ца до шега /Дала/ омра динарг
И адам хьожийла ша дуучуьнга!
Оха ма доьттина /и стиглара/ хи (догIа) шортта доттарца!
ТIаккха Оха ма дадийна и латта дадорца
Оха ма балийтина цу чохь буьртиг‚
Кемсаш а‚ яраш (керла хастоьмаш) а‚
Зайтун а‚ хурма а‚
Дуккха дитташ долу бошмаш а‚
Стоьмаш а‚ /бежнашна яа/ бецаш а
Шуна а пайда болуш‚ шун бежнашна а пайда болуш
Нуьцкъала мохь беъча!
Оцу дийнахь стаг водур ву шен веших‚
Шен ненах а‚ шен дех а‚
Шен зудчух а‚ шен кIентийх а
Оцарах хIор стагана оцу дийнахь гIуллакх хир ду ша хьалхаваккхар
Цхьа яххьаш оцу дийнахь хир ю къегийна‚
Йоьлуш‚ яккхийедаш
Цхьа /кхин/ яххьаш оцу дийнахь хир ю шайна тIе чан йиллина‚
Уьш дIахьулйийр ю бодано
Уьш бу цатешнарш‚ къинош динарш
Малх дIахьарчича‚
Седарчий охьадегча‚
Лаьмнаш /шайн меттигашкара/ дIадоладалийтича,
Пхора эмкалш  Iу воцуш йитича,
Акхарой гулйича‚
ХIордаш дагийна‚ царах цIе хилча‚
Синош /шайн дуьненахь хиллачу догIмий чу/ дIадерзича‚
Дийна йолуш /кешна чу/ дIайоьллина  хиллачу йоьге хаьттича,
Хн къа бахьанехь иза йина хилла аьлла,
/Нехан Iамалш тIеяздина/ тептарш дIаделлича‚
Стигал /уьстагIан цIока доккхуш санна/ схьаяккхича‚
Жоьжахати дIалатича‚
Ялсамани /Делах кхоьруш хиллачарна/ гергаялийча
/И массо а хIума хилча, тIаккха/ синна хуур ду, ша хIун деана
ХIан-хIа! Дуй боу Ас дийнахь хьуллечу, буьйсана гучудолучу (къегачу) седарчех
/Малхаца, баттаца/ дIасалелаш‚ тIаккха /малх дбузучу хенахь/  къайладовлуш долчу седарчех а‚
Буьйсанах а‚ иза Iаржъелча‚
Iуьйренах а‚ иза серлаяла йолаелча :
Баккъалла а, иза (Къуръан) сийлахь долчу элчанан дош ма ду‚
Нуьцкъала долчу, Шегахь Iарш йолчун (Далла) гергахь чIогIа долчу‚
/Шена кхин маликаш/ муьтIахь долчу‚ цигахь ша тешаме долчу
Ма вац шун накъост (Мухьаммад) жинийх /цхьаболчу керстанашна ма моьтту/
Цунна и (Джабраил малик) ма гира серлаяьллачу анахь (стиглан арахь)
И ма вац шега къайлахь (нахана ца гуш долу) доуьйтачу вехьех хIумма эшадеш (нахах хьулдеш‚ ца дуьйцуш)
И (Къуръан) ма дац /цхьаболчу керстанашна ма моьтту/ шена нелт аьллачу шайтIанан дош
Шу мича доьду /цу Къуръанна инкарло еш/?
Иза беккъа хьехам бу Iаламашна‚
Шух ша нисвала лиъначунна
Шуна луур-м дац, Iаламийн Да ша волчу Далла ца лаахь
Стигал яьтIича‚
Седарчий охьдегча‚
ХIордаш /шайн йисташ дIаяьлла вовшахийна/ цхьа хIорд хилча‚
Кешнаш тIекIелдевлича /белларш хьалгIовтийта/‚
/ТIаккха/ хии синна, ша хIун хьалхадаьккхи‚ хIун тIаьхьатаьтти
ХIай адам! Стено марздина хьуна хьан сийлахь Кхиош-кхобучунна Iесалла ян?
Иштта ву Иза Ша хьо кхоьллина‚ тIаккха хьо днисвина (хьан массо а меже таза йолуш, хьо хозуш, ойла еш, гуш волуш), тккха /хазчу куцахь/ дтарвина
Шена луучу суьртехь   Цо кхоьлли хьо
ХIан-хIа! Шу харцдеш ма ду бекхам хирг хилар /къематдийнахь/
Баккъалла а, шуна тIе хIоттийна лардархой ма бу‚
Сийлахь хилла‚ яздеш долу
Царна хаьа аш дийриг
Баккъалла а, дика берш /шена чохь массо а хIума долу/ наIим цIе йолчу ялсаманехь хир бу
Баккъалла а, къинош деш берш жоьжахатехь хир бу
Цу чу гIур бу уьш‚ /цуьнан йовхо Iовшур ю цара/ бекхаман /къемат/ дийнахь
Цунах къайлабер ма бац уьш
Хьуна стено хаийтина‚ иза хIун бекхаман де ду?
ТIаккха а хьуна стено хаийтина‚ иза хIун бекхаман де ду?
Оцу дийнахь сино синан цхьанна хIуманна тIехь доладийр дац. ГIуллакх оцу дийнахь хир ду Делан
Боккха бāла бу /йохка-эцар еш дустуш -узуш/ эшош болчарна‚
Ишттанаш бу уьш шаьш нахера дустуш оьцуш /терза/ нисйойтуш‚
Ткъа шаьш царна дустуш а‚ узуш а -  эшаеш
Царна ца моьтту-те шаьш /деллачул тIаьхьа/ дендийр дуйла
Сийлахь-доккхачу денна!
Оцу дийнахь нах дхIуттур бу Iаламийн Дена /Далла/ хьалха
ХIан-хIа! Баккъалла а, къинош диначеран  тептар Сижжин чохь хир ду!
Хьуна стено хаийтина /хIай Мухьаммад/‚ иза Сижжин хIун ю?
МухIар тоьхна тептар /ду иза/
Боккха бāла бу оцу дийнахь /дин/ харцдечарна!
Шаьш бекхаман де харцдеш болчу‚
Иза харцдийр ма дац массо а дозанах ваьлла‚ къинош деш волчо бен
Шена тIехь Тхан аяташ дешча‚ цо олу: 'Хьалхалерчийн туьйранаш /ду хIорш/'
ХIан-хIа! ХIаъ! Цара карадеш долчо макх латийна церан дегнашка
ХIан-хIа! Баккъалла а, уьш оцу дийнахь шаьш Кхиош-кхобучух дIахьулбина хир бу (царна и Дела гур вац)
ТIаккха уьш чугIур бу жоьжахатина
ТIаккха эр ду: 'ХIара ду аш харцдеш хилларг'
ХIан-хIа! Баккъалла а, дикачеран   тептар Iиллиййунан чохь хир ду
Хьуна стено хаийтина‚ и хIун Iиллиййун ю?
МухIар тоьхна тептар /ду иза/
Цунна тешалла дийр ду /Далла/ гергахь долчу /маликаша/
Баккъалла а, диканиг динарш /ялсаманехь/ ниаташкахь хир бу‚
Маьнганий тIехь хьоьжуш
Хьуна девзар ду церан яххьашкахь ниIматийн лепар!
Малор ду царна мухIар тоьхначу уггар цIенчу чагIарах‚
Цуьнан чакхе миск ю. Оцунна тхь яхье бовлийла шаьш яхье бовлурш!
Цунах (чагIарах) тоьхнарг таснимах хир ду‚
Шовда бу иза‚ шена чуьра мер долуш /Далла/ гергаболчара
Баккъалла а, къинош динарш бара ийман диллинчарах боьлуш‚
Царна тIехбовлуш, вовшашка муьшкаш еш‚
Шайн доьзална тIебоьрзуш, тIебоьрзура забарш еш‚
И /муъмин нах/ шайна гича‚ цара олура: 'Баккъалла а, хIорш тилабелларш бу-кх!'
Ца бахийтина уьш царна (бусалбанашна) тIе тергамхой хилла
Тахана ийман диллина хилларш /Делах/ цатешачарах боьлур бу!
Маьнганий тIехь хьоьжуш хир бу!
/Нисса/ бекхам биний /Делах/ цатешачарна цара деш хиллачуьнца? /Хъ, бина, Делора!/
Стигал етIича‚
Шен кхиош-кхобуш волчу Далла муьтIахь хилла‚ /и Далла муьтIахь хилар цунна/ хьакъ хилча‚
Латта дIадаржича /нисдича, тIехь мел йолу хIума дIа а яккхина/‚
Шена тIехь (чохь) мел дерг дIакхоьссина‚ ша даьсса дисча‚
Шен кхиош-кхобуш волчу Далла муьтIахь хилла, /и Далла муьтIахь хилар цунна/ хьакъ хилча /хттур ду къематде/
ХIай адам! Баккъалла а, хьо хьан Кхиош-кхобучунна тIе вахан къахоьгуш ву къахьегарца (валарна тIе вахан‚ я Далла)‚ хьо Цунна дуьхьалкхетар ма ву (я айхьа йинчу Iамална  диканиг ялахь а‚ вониг ялахь а)
Амма и шен тептар шега шен аьтту куьйга дIаделларг
ТIаьхьа цунна хьесап дийр ду аттачу хьесапаца /миза-терза узуш/‚
Шен цIийнан охIлана тIе иза двоьрзур ву хазахеташ
Амма и шен тептар шега шен букъа тхьахула дIаделларг
ТIаьхьа цо кхойкхур ду хIаллакхиларе /велла дIавалар атта дара цунна/‚
Чуваьр ву жоьжахатина
Баккъалла а, иза вара шен доьзалехь хазахеташ /дуьненахь волуш/
Баккъалла а, цунна моьттура ша /шен Кхиош-кхобучунна тIе/ цкъа а юхавоьрзур вац
ХIаъ‚ баккъалла а, иза кхиош-кхобуш волу Дела хилла цунах дерг гуш
ХIан-хIа! Дуй боу Ас /малх дIабузуш я малх дкхеташ/ стигал цIийяларца‚
/Дуй боу Ас/ буьйсанах а‚ цо гулдечух а
Баттах а /дуй боу Ас/, и буьзча /боккха хилла/
Шу хьаьвзар ма ду цхьана хьолера кхечу хьоле
ХIун ду-те царна уьш ца теша?
Шайна тIехь Къуръан доьшуш, сужуд ца дан?
ХIаъ! И ца тешаш хилларш /дин/ харцдеш бу-кх
Дела дика хууш ву цара шайгахь хьулдинарг
Кхаъ баккха царна лазош долчу Iазапца‚
Ийман диллинарш а‚ дика Iамал йинарш боцучарна  царна хир ю хедар йоцу ял!
Стигланах дуй боу Ас‚ /седарчий чохь долу/ гIаланаш йолчу‚
Шуна ваIда йинчу /къемат/ дийнах а дуй боу Ас‚
Ша тешалла дийр долчух а, шена тхь тешалла дийр долчух а /дуй боу Ас/
Хллакхили саьнгарийн дай,
/Муъмина нахах/ шена ягориг йинчу цIеран дай
Уьш бара цунна гонахь хиина‚
Шаьш муъмина нахана тIехь дечуьнга хьоьжуш
Цаьргара чIир ца оьцура цара деккъа уьш Ша веза волчу‚ Ша хастаме волчу Делах тешаш бу аьлла бен
Ишттаниг ву Иза Шегахь долуш стигланийн а‚ лаьттан а паччахьалла. И  Дела массо а хIуманна тIехь теш ма ву
Баккъалла а, и муъмин  божарий а‚ муъмин зударий а байле лаьцнарш‚ тIаккха тоба ца динарш  царна жоьжахатин Iазап ду‚ царна цIеран Iазап ду
Баккъалла а, ийман диллинарш а‚ дика Iамалш йинарш а  царна бошмаш ю‚ шайн бухахула хиш оьхуш долу. Иза боккха толам бу-кх!
Баккъалла а, хьо Кхиош-кхобуш волчун /Делан/ ницкъ чIогIа бу-кх!
Баккъалла а, Цо ддоладо‚ Цо карладоккху /муьлха гIуллакх/. (Цо кхоьллина халкъ юхьанца, Цо дендийр ду и тIаьхьа къематдинахь)
Иза гечдийриг а ву‚ безаш верг а ву /Шена гIуллакх деш берш/
Сийлахь Iаршан Да а ву‚
Шена луург деш верг а ву
Эскарийн хабар деъний хьоьга‚ /хIай Мухьаммад/,
ФирIавнан а‚ самудийн а /хабар/?
ХIаъ! Цатешнарш харцона чохь ма бу
Дела царна тIехьахула го бина ма ву (Дела царна тIехь ницкъ болуш ву)
ХIаъ! Иза сийлахь Къуръан ма ду
лашдечу уьна чохь ма ду
Стигланах а дуй боу Ас‚ /буса кхетачу/ седах а дуй боу Ас
Хьоьга стено хаийтина  /хIай Мухьаммад/, и / буса кхетарг/ хIун седа бу?
Бода хадош болу седа бу иза
Цхьа а са ма дац шена тIехь тергамхо волуш бен
Хьожийла адам‚ стенах ша кхоьллина ду!
Иза кхоьллина ду ийначу /боьршачу стеган а‚ зудчун а/ хих
Иза схьадолу /ден/ букъара‚ /ненан/ некхан  даьIакех (тхкех)
Баккъалла а, И /Дела/ ву иза юхаверзон ницкъ кхочуш верг
Къайленаш толлучу /къемат/ дийнахь
Ма бац цунна (къинош диначунна) ницкъ а‚ ма вац цунна (къинош диначунна) гIоьнча а
Стигланах а дуй боу Ас‚ шегахь юхадерзор долчу (шен хен-хенахь доьлху догIа долчу)
Латтах а дуй боу Ас‚ шегахь дадар долчу /орамат схьадолуш/:
Баккъалла а, и /Къуръан/ /диканиг а‚ вониг а/ къастош дош ду-кх!
Иза забар яц-кх!
Баккъалла а, уьш (керстанаш) мекарло еш бу мекарло ярца
Аса йо /церан мекарлонна дуьхьал/ мекарло
Бита и керстанаш /сих ца луш цаьргара чIир эца/‚ Аса а буьтур бу цхьа жимма
/Массо а Шеца хила там бочу вочу сибтех/ цнъе хьан вунō лекха волчу Кхиош-кхобучун цIе!
Ишттаниг ву Иза Ша кхоьллина‚ /массо а хIума шен-шен меттиге/ дIанисйина волу‚
Ишттаниг а ву Иза Ша /массо а хманан/ барам бина‚ /адам/ нийсачу новкъа диллина волу‚
Ишттаниг а ву Иза Ша /шун бежнашна/ дежийлаш схьадаьхна волу
Цо хилийтина царах /сенъеллачул тIаьхьа/ якъаелла Iаржъелла яраш
Оха хьуна /хIай Мухьаммад/ доьшур ду /Къуръан/‚ хьуна дицлур дац иза
Далла лиънарг бен! Баккъалла а, Иза хууш ву гучахь дерг а‚ къайлахь дерг а
Оха атта дийр ду хьуна аттадолчунна /тIаьхьахIотта хьо/
Хьехам бе /Къуръанца/‚ хьехамо пайда бахь / бийр бу аьлла хьайна хетачунна/!
Тлоцур бу хьуна /и хьан хьехам - Къуръан/ /Делах/ кхоьруш волчо
Цунах хийрваьр ву хьуна тх декъазаваьлларг
Иза ву хьуна вегар волуш йоккхачу цIаргахь
ТIаккха иза лийр а вац цигахь  /запах паргт а волуш/,  вехар а  вац /ирсе дахарехь/
Ваккхийвийди /закат луш/ ша цIанвелларг‚
Ша Кхиош-кхобуш волчун цIе хьехийнарг‚ тIаккха ламаз дийнарг
ХIаъ! Аш дуьненан дахар хоржу /эхарт а дуьтий/!
Ткъа эхарт дика а‚ мелхō а бухадуьсуш ма дара!
Баккъалла а, хIара ду-кх хьалхалерчу жайнашкахь дерг а‚
ИбрахIиман а‚ Мусан а жайнашкахь дерг а
Хьоьга деъний /хIай Мухьаммад/ дIалоцучун хабар?
Цхьа яххьаш оцу дийнахь сийсаза хир ю‚
Къахьоьгуш‚ кIадъелла‚
Евхачу цIергахь егаш‚
Шайна цIийдинчу хьостера хи малош
Даар хир дац царна кIохцалах бен
Цо барстор бац /уьш/‚ мацаллах хьалхабохур а бац
Цхьа /кхин/ яххьаш хир ю оцу дийнахь ниIмат хьоьгуш
Шаьш /дуьненахь йолуш Далла гIуллакхдарехь/ къахьегарна реза йолуш
Лекхачу бешахь /ялсаманехь хир ю уьш/
Царна хозур дац цу чохь даьсса хабарш
Цу чохь оьхуш шовда хир ду
Цу чохь айдина маьнганаш хир ду
Охьадихкина кедаш хир ду
МогIица дихкина гIайбанаш хир ду
Даржина кузаш а хир ду
Уьш ца хьовсу эмкале‚ иза муха кхоьллина ю?
Стигале‚ иза муха аййина ю?
Лаьмнашка‚ уьш муха доьгIна ду?
Лаьтте‚ иза муха даржина ду /тодина нахана пайда эца/?
Хьехам бе /хIай Мухьаммад/! Хьо, баккъалла а, хьехамча ма вуй!
Хьо царна тIе хIоттийна хьаькам ма вац
Ша дIавирзинарг /хьехамах/‚ керстаналла динарг а воцучунна /хьехам бе/
Цунна Дала Iазап дийр ду вуно доккхачу Iазапаца
Баккъалла а, Тхуна тIе церан дIадерзар ду
ТIаккха баккъалла а, Тхуна тIехь церан хьесап ду
Сатасарах дуй боу Ас
Итт буьйсанех а дуй боу Ас
Шала а‚ шалза а долчух дуй боу Ас
Буьйсанах а дуй боу Ас‚ иза дIайолаелча
Цу чохь дуй бац ткъа  хьекъал долчунна? /Бу, Делора!/
Хьоьга ца кхечира /хIай Мухьаммад/‚ хIун дира хьо Кхиош-кхобуш волчо Iадашца?
Шайн бIогIамаш долчу ирамашца а?
Ишттанаш бу уьш шайх теранаш махкахь кхин кхоьллина боцуш
Самудашца а, атагIахь тархаш (чараш) туьстуш /цIенош деш/ хиллачу?
Хьостамаш долчу ФирIавнаца?
Шаьш махкахь /Делан дозанех/ тIехбевла хилла болчу
Дукха дира цара цигахь вон хIуманаш
Царна тIе Iанийра хьо Кхиош-кхобучо тайп-тайпана Iазап
Баккъалла а, хьо Кхиош-кхобург /нахана/ тIехьожуш ву-кх /церан Iамалш тергал еш/
Адамо ша Кхиош-кхобучо зийча‚ Цо шена сий дича‚ ниIматаш делча‚ олу: 'Со Кхиош-кхобучо сий дина сан'
Амма Цо ша зийча‚ шена рицкъ кIеззиг делча‚ цо олу: 'Со Кхиош-кхобучо со сийсазаваьккхи'
ХIан-хIа! Боберан сий ца до аш
Мискачунна даа хIума дала /нехан/ дегнаш айа ца до аш
/Боберийн а‚ зударийн а/ ирс дууш ду шу чIогIа даарца
Даьхни дезаш ду шу дукха дезарца
Латта нисдийча‚ нисдеш‚ нисдеш /цунах дсаяьржина чан хуьлуш/
ВогIур ву хьо Кхиош-кхобург а‚ малик а могIица  могIица
Оцу /къемат/дийнахь ялор ю (гучуйоккхур ю) жоьжахати. Оцу дийнахь дагадогIур ду адамна. Стенна ду цунна /хIинца/ и дагадар?!
Цо эр ду: 'Хьалхадаьккхина хиллехьара ас /диканиг/ сайн /хирг долчу/ дахарна'
Оцу дийнахь Цуьнан (Делан) Iазап дийр дац цхьаммо а‚
Цхьаммо а буьхкур бац Цуьнан шад
/Делах кхоьруш хиллачаьрга эр ду/: 'ХIай синтем хилла долу са!
ДIадерза хьуо Кхиош-кхобучуьнга хьо реза долуш‚ хьайна /Дела а‚ маликаш а/ реза долуш‚
ДIакхиа Сан /дикачу/ лешка‚
Чу гIо Сан ялсамани'
ХIан-хIа! Дуй боу Ас хIоккху гIалих (Макках)
Хьо /хIай Мухьаммад/ хьанал ву-кх цу гIалахь!
Дех (Адамах) дуй боу Ас‚ цо дуьнена ваьккхинчух а (цуьнан доьзалах  нахах):
Оха кхоьллина адам халонгахь
Цунна моьтту-те шена тIехь цхьанна а ницкъ кхочур бац?
Цо олу: 'Ас дуккха даьхни хIаллакдина'
Цунна моьтту-те ша цхьанна гина вац?
Оха цунна ши бIаьрг ца бина?
Мотт а‚ ши балда а /ца дина/?
Оха нисвина иза /дикачунна а‚ вочунна а тIе боьдучу/ шина новкъа
Ирхо яхьан хьала ца гIирти иза
Хьоьга стено хаийтина‚ иза хIун ирхо яхьар ду?
Лай азатваккхар  ду
Я хIума яор ду мацалла йолчудийнахь
Шен гергара долчу боберана‚
ЧIогIа къоьлла йолчу мискачунна
ТIаккха /иза дахь/ хир ву иза иймандиллинчарах а‚ вовшашка собаре хила олуш весет диначарах а‚ вовшашка къинхетаме хила олуш весет диначарах а
Уьш бу аьтту агIонан (ялсаманин) дай
Тхан аятех цатешнарш  уьш бу аьрру агIонан (жоьжахатин) дай
Царна хир ю /шен неIарш царна тIехь/  дкъевлина цIе
Малхах дуй боу Ас‚ цуьнан лепарх а
Баттах а дуй боу Ас‚ иза цу /малхана/ тIаьхьахIуттуш /кхеташ, иза дIабуьзча/
Дийнах а дуй боу Ас, иза цо (малхо) къагош
Буьйсанах а дуй боу Ас‚ цо и (малх) дIахьулбеш
Стигланах а дуй боу Ас‚ и хIоттинчух а (Делах)
Лаьттах а дуй боу Ас‚ иза даржинчух а (Делах)
Сих а дуй боу Ас‚ иза дIанисдинчух а (Делах)
Цо (Дала) кхетийна и (са) къа дарах а‚ /Делах/ кхерарах а
Декъала хили и /са дика Iамалш ярца/ цндийнарг
Декъаза хили и /са вон Iамалш ярца/ бехдийнарг
Харцдира /Делан дин/ самудаша шаьш тIех тиларца
Сихвелира царах уггар декъазниг /Дала яийтинчу эмкална урс хьакха/
Элира цаьрга Делан элчано (Салихьо): '(Шу ларлолаш зен дарх а) Делан эмкална, (новкъарло ярх а) цунна  хи мала'
Цара иза харцвира‚ цу /эмкална/ урс хьаькхира. Шаьш Кхиош-Кхобучо церан къа бахьанехь уьш хIаллакбира  /цу хIаллакбарехь/ цхьанисбира‚
Цуьнан тIаьхьенах Иза ца кхоьру
Буьйсанах дуй боу Ас, /цо Iалам боданца/ дIахьулдеш‚
Дийнах а дуй боу Ас‚ иза серладаьлча,
Ша борша а, сте а адам кхоьллинчуьнца (Делаца) а дуй боу Ас:
Баккъалла а, шун къахьегар тайп-тайпана ду-кх!
Амма ша /шен даьхни/ дделларг а (харжаш еш Дала бохучу новкъахь)‚ /Делах/ кхийринарг а‚
Ша уггар хазниг  бакъдинарг
Оха цунна атта дийр ду аттачунна (дикчу мална) тIе /водар/
Амма ша пис хилларг‚ /дуьненан/ хьал лехнарг а‚
Ша уггар хазниг харцдинарг
Оха цунна атта дийр ду халачунна (вочу дахарна дуьненахь а, эхартахь а)  тIе (водар)
Цунна пайдане хир бац цуьнан бахам, иза кIелвисча /жоьжахате вохуьйтуш/
Баккъалла а, Тхуна тIехь бу нийса некъ /иза билгалбаккхар/
Баккъалла а, Тхан ду тIаьхьарниг а‚ хьалхарниг а (эхарт а‚ дуьне а)
Ас кхерам тесина шуна алу кхуьссучу цIарца
ЧугIур вац цунна уггар декъазаниг бен‚
Ша /дин/ харцдина хилла волу, /цунах/ дIавирзина волу
Цунах генаваьр ву уггар /Делах/ кхоьруш верг‚
Шен бахам ша цIанвалан (закатна, сагIина) длуш верг‚
Цхьангара шена бекхамна дика ца лоьхуш‚
Уггар лакхахь волчу ша Кхиош-кхобучун юьхь езар бен
Тьхьа реза хир ву иза /Дала ялсаманехь шена деллачу ниIматашна/
Iуьйренах дуй боу Ас‚
Буьйсанах дуй боу Ас‚ иза бода бахьаш дIатийча:
Хьо д ца тесна хьо Кхиош-кхобуш волчо‚ вац Иза хьоь безам байна а
ТIаьхьарниг (эхарт) тоьлуш ю хьуна хьалхарчул (дуьненал)
ТIаьхьа лур ду хьо Кхиош-кхобуш волчо хьуна  хир ву хьо реза
Хьо ца карийра Цуна бобер ? Цо хьо тIеийцира
Хьо карийра Цунна (нийса дин довза) ваьлла лелаш  Цо хьо нийсачу новкъа виллира
Хьо карийра Цунна къе  Цо хьо хьоле хилийтира
Ахь ма белахь боберана ницкъ‚
Ахь ма тохалахь /сагIа/ дуьйхург духа
Ахь хьехаделахь хьан Кхиош-кхобучун ниIмат
Оха д ца деллира /пайхамаралла даларца/ хьан дог /хIай Мухьаммад/?
ДIабаьккхира хьуна тIера мохь‚
Хьан букъ ша гIелбина болу
Оха даз ма дира хьо хьехавар
Баккъалла а, халонца  атталла хир ма ду
Баккъалла а, халонца  атталла хир ма ду
Хьуо паргIат ваьлча /ламаз дина/,  къахьега /доIанаш дарца‚ я дуьненан рицкъ лахарца/
Хьо Кхиош-кхобуш волчуьнга хьастало (Цуьнгахь долчунна тIегIерта)
Инжирах а дуй боу Ас‚ зайтунах а‚
Синин олучу ламанах а дуй боу Ас‚
ХIокху тешаме йолчу гIалах а (Макках) дуй боу Ас:
Оха кхоьллира адам уггар хазчу хьолехь
ТIаккха Оха дIаверзина иза уггар бухарчу хьоле (къанлой‚ тишлой. Муъмин стеган Iамал эшало, иза къона хиллачу замане хьаьжча‚ Дала цунна ял ло Шен дашца):
Ийман диллинарш а‚ дика Iамалш йинарш а боцурш  царна ю хедар йоцу ял
Стено харцдойту хьоьга /хIай керста/ цул тIаьхьа а дин?
Ткъа Дела вац хьукам дечарах уггар /нийса/ хьукам деш верг?
Деша хьо Кхиош-кхобучун цIарца‚ Ша /Iаламаш/ кхоьллина волчу!
Цо адам кхоьллина цIийн улхах
Деша! Хьо Кхиош-кхобург ву уггар комаьрша верг
Иза ву Ша Iамийнарг /адам/ къоламца
Цо Iамийра адамна цунна цахуург
ХIан-хIа! Баккъалла а, адам тIехдолу /Делан дозанех/
Шена ша гуш хьал долчу хьолехь
Баккъалла а, хьан Кхиош-кхобучуьнга ду /массеран а/ дIадерзар
Хьуна гиний /хIай Мухьаммад/ и новкъарло еш верг (Абу-ДжахIал)
Лена (Мухьаммад пайхамарна), цо ламаз деш?
Гиний хьуна, и (шена новкъарло йийриг Мухьаммад пайхамар) нийсачу новкъахь хиллехь?
Я /Делах/ кхерарца омра деш хиллехь?
Хьуна гиний и /ша пайхамарна новкъарло еш волу Абу-ДжахIал/‚ /Дела/ харцвеш хиллехь‚ /бакъдолчух/ дIавирзинехь?
Цунна ца хиъна-те Далла гуш дуйла?
ХIан-хIа! И ца сацахь‚ Оха дIаозор ву иза кIужалца /жоьжахате/‚
Харц йолчу‚ къинехь йолчу кIужалца!
Цо /гIо лоьхуш/ кхойкхийла шен гуламе
Оха кхойкхур ду забанияташка
ХIан-хIа! Цо бохург ма де ахь /хIай Мухьаммад/‚ /Далла/ сужуд де‚ /Цунна/ герга гIо /Iамал ярца/
Оха доссийна иза /Къуръан Лавхь махьфуз чуьра дуьненан стигла/ 'Лайлат-уль-къадр' олучу буса
Хьоьга стено хаийтина /хIай Мухьаммад/‚ и хIун буьйса ю Лайлат-уль-къадр?
Лайлат-уль-къадр буьйса дика ю эзар баттал
Охьадуьссу маликаш а‚ Са а (Джабраил малик) цу чохь шаьш Кхиош-кхобучун пурбанца массо а гIуллакх эцна
Салам-маршалла!.. Иза /хезар/ ду сатассалц
Ца хилира жайнан охIлах а‚ мушрикунех а болу керстанаш дтилаш /шаьш тIехь хиллачу керста динах/ шайга къеггина делил далц
Делера элча (Мухьаммад пайхамар)‚ ша дуьйцуш /царна/ цIена долу хьарчораш
Царна чохь мехала долу яздинарш а (аяташ,хьукамаш) долуш
Шайга жайна доссинарш бекъа ца белира шайга къеггина долу делил деъначул тIаьхьа а бен‚
Цаьрга омра-м ца динера /деккъа/ Далла Iибадат де аьлла а бен‚ шаьш Цунна дог цна хуьлуш _/дечу/ бадатехь, бакъ долчунна (ИбрахIиман а‚ Мухьаммадан а динна) тIе тижаш‚ ламаз хIоттаде‚ закат ло аьлла бен. Иза ду нийса долу дин
Баккъалла а, жайнан охIлах а‚ мушрикунех а болу и керстанаш жоьжахатин цIергахь хир бу‚ гуттар цу чохь лаьтташ. Уьш вон халкъ ду-кх
Баккъалла а, ийман диллинарш а‚ дика Iамалш йинарш а  уьш дика халкъ ду-кх!
Церан бекхам шаьш Кхиош-кхобучун гергахь Iадн цIе йолчу ялсаманин бошмаш ю-кх‚ шайн бухахула оьхуш хиш а долуш‚ цу чохь уьш гуттар лаьтташ. Дела реза хили царна‚ уьш а хили Цунна реза. Иза ду ша Кхиош-кхобучух кхоьруш хиллачунна дерг
Латта ластича, ласторца /къематдийнахь/‚
Латто /шена тIера/ йозаллаш (шена тIехь мел йолу хIума  адам а‚ бежна а‚ дитт а…) аракхоьссича‚
Адамо элира: 'Цунна хIун хилла?'
Оцу дийнахь цо шен хабар дуьйцур ма ду,
Хьан  Кхиош-кхобучо шена хьехна ма-дду
Оцу дийнахь нах тобанашца дIаоьхур ма бу шайн Iамалш шайга дгайта
Мискъалан зарратал диканиг диначунна  иза гур ма ду
Мискъалан зарратал вониг диначунна  иза а гур ма ду
/Шайн багара/ аз долуш тIехьаьдда йогIучу /говрех/ дуй боу Ас‚
/Шайн бергашца лаьттах/ суйнаш кхуьссучу /говрех/ дуй боу Ас,
Iуьйрана тIелетачу /говрех/ дуй боу Ас,
Цара аййира цигахь чан,
Цара гобира цигахь /мостагIийн/ тобанна:
Баккъалла а, адам ша Кхиош-кхобуш волчун /ниIматашна/ керста ма ду
Баккъалла а, иза цу тIехь /ша а/ теш ма ду
Баккъалла а, иза /дуьненан/ хьал дезарехь чIогIа ма ду
Цунна ца хаьа: кешний чохь мел дерг аракхоьссича‚
Дегний чохь мел дерг гучудаьккхича,
Баккъалла а, уьш Кхиош-кхобуш верг оцу дийнахь царах дерг сов дика хууш вуйла?
Тухуш дерг
Иза хIун ду тухуш дерг?
Хьоьга стено хаийтина /хIай Мухьаммад/‚ и тухуш дерг хIун ду?
Оцу дийнахь адамаш хир ду даьржина цIоз санна‚
Лаьмнаш хир ду къовзина тIаргIа санна
Амма шен терза язъелларг (дика Iамалш совъялла)
Иза хир ву /ша/ реза волчу дахарехь /ялсамани чохь/
Амма шен терза яйелларг (дика малш кззиг хилла)
Цуьнан нана 'хIавия' хир ю
Хьоьга стено хаийтина /хIай Мухьаммад/‚ иза хIун ю?
Алу туьйсу цIе /ю иза/!
Шу духатоьхна /Далла гIуллакх дарах/ шун /даьхница а‚ доьзалшца а/ алсамдийларо
Шу кешнашка дерзалц (дIакхалхар тIехIотталц Дела дага ца вогIу шуна)
ХIан-хIа! ТIаьхьа хуур ду шуна!
ТIаккха а хIан-хIа! ТIаьхьа хуур ду шуна!
ХIан-хIа! Шу хууш делхьара бакъ долу Iилма,
Шуна ганне а гур ма яра жоьжахати
ТIаьхьа /эхартахь/ шуна ганне а гур а ма ю иза /шайн/ бIаьрга
ТIаккха шуьга хаттанне а хоттур ма ду оцу /къемат/дийнахь /шуна дуьненахь хиллачу/ ниIматех
Заманах дуй боу Ас:
Баккъалла а, адам  эшамехь ма ду‚
Ийман диллинарш боцурш а‚ дика мал йинарш боцурш а, вовшашка бакъдолчуьнца (ийманца‚ динца) весет динарш а‚ вовшашка собарца весет динарш а боцурш
Боккха бāла бу массо а /нахах/ луьйш волчунна а‚ /нах/сийсазабеш волчунна а‚
Ша /дуьненан/ хьал гулдеш хиллачу и дагардеш хиллачу‚ /массо а хIуманна дуьхьал/ иза кечдеш хиллачу
Иза моьттуш ву шен хьоло ша гуттар латтор ву /дуьненахь‚ ца волуьйтуш/?!
ХIан-хIа! Иза кхоссанне а кхуссур ву кийсакаш еш йолчу хIуманна чу
Хьуна стено хаийтина‚ иза хIун кийсакаш еш йолу хIума ю?
Делан цIе ю иза, латийна йолу‚
Ша дегний тIе ер йолу
Баккъалла а, иза царна тIехь нартол йолуш хир ю‚
Дахдинчу бIогIамаш тIехь
Хьоьга ца кхечира /хIай Мухьаммад/‚ хIун дира хьан Кхиош-кхобучо пилан дайх?
Церан мекарло тиларчохь ца хилийтира Цо?
Царна тIедахийтира Цо олхазарийн жIуга,
Цара кхуьссуш царна т багийначу поппаран тIулгаш
Цо хилийтира уьш /бежнийн/ Iийшина докъар санна
/Пилан дай хIаллакбира Дала/ Къурайшийн барт хилийтархьама‚
Церан барт хилийтархьама /йохка-эцарна/ новкъабовла Iай а /Йеменан махка/‚ аьхка а /Шаман махка/
Цара Iибадат дойла хIокху /Маккахь долчу хьаьж/ цIийнан Дена (АллахIана)‚
Уьш мацбеллачул тIаьхьа царна даа хIума деллачу‚ царна /пилан дайшкара/ кхерам хиллачул тIаьхьа уьш маьршабаьхначу
Хьуна гиний /хIай Мухьаммад/ и дин харцдеш верг?
Иза ву бобер (беда) шен хьакъах (бакъонах) духатухуш верг
Мискачунна даа хIума дала /нахана/ дага ца доуьйту цо. (Ша муххале а ца ло)
Боккха бāла бу ламаз дечарна‚
Шаьш дечу ламазах терго еш боцчу‚
Шаьш /нахана/ гайтархьама /ламазаш деш/ болчу‚
Шаьш /нахе ханна пайдаэца/ цIера салпал яла магош боцчу
Баккъалла а, Оха делира хьуна /хIай Мухьаммад/ дуккха диканаш
Ахь ламаз де хьуо Кхиош-кхобуш волчунна‚ /гIурбанна/ бежна урс а хьакха
Баккъалла а, хьуна халахетийтинарг иза ву хьуна цIога доцург
Ахь āла /хIай Мухьаммад цу керстанашка/: «Хй керстанаш!
Ас Iибадат ца до аш Iибадат дечунна
Шу а дац Iибадат деш ас Iибадат дечунна
Со а вац (цкъа а) Iибадат дийр долуш аш Iибадат динчунна
Шу а дац Iибадат дийр долуш ас Iибадат дечунна
Шуна шайн дин ду‚ суна сан дин ду'
Делера гIо а деъча‚ /Макка йоккхуш/ толам а беъча‚
Хьуна гира нах, Делан дин чу буьйлуш тобанашца
Тасбахь де хьан Кхиош-кхобучунна хастамбарца‚ Цуьнга гечдар деха. Баккъалла а, Иза хилла ттт тōба къобалдийриг
ХIаллакхили Āлун ден ший куьг и ша а хIаллакхили
КIелхьар ца ваьккхи иза цуьнан хьоло а‚ цо карадинчо а
Вегар ву иза āлу йолчу цIаргахь‚
Цуьнан зуда а /егар ю цIаргахь/  дечиг кхоьхьург
Цуьнан лага тIехь /хир/ бу хурманан диттан хьесан муш
Ахь āла /хIай Мухьаммад‚ цу хьайга Делах лаьцна хоьттучаьрга/: 'Иза, АллахI, цхьаъ ву /Шен накъост хиларх, да-нана хиларх, зуда‚ доьзалхо хиларх цни а волуш/,
АллахI ву‚ гуттар Ша /цхьаннах воьзна а воцуш/ волуш  верг ву  /массарна а Ша оьшуш, Шена хIумма а ца оьшуш волу/
Бер ца хилла Цуьнан‚ Иза Ша а ца ваьлла /дуьненчу/ дех-ненах
Ца хилла Цуьнца нислуш цхьа а'. (Вац Цуьнга тера цхьа а)
Ахь āла: 'Со ларло сатасаран Деца
Цо кхоьллинчу массо а вонах‚
Боданан вонах‚ цо /буьйсана Iалам/ дIахьулдича /гучуйолучу вочу хIуманах а ларло со/‚
Шеддаш беш цу чу хIуп олучу зударийнвонах а /ларло со/‚
ХьагI  лелочун вонах а /ларло со/‚ цо хьагI йича
Ахь āла: 'Со ларло нах Кхиош-кхобучуьнца‚
Нехан Паччахьаца‚
Нехан Делаца
Васвасалла (дагчу догIу вон мел дерг) кхуьссучу‚ Делан цIе яьккхича, додучу /шайтIанан/ вонах‚
Ша васвасалла кхуьссуш долчу нехан дегнашка‚
Жинийх а ду /и шайтIа/‚ нахах а ду'